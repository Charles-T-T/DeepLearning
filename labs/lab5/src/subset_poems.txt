寒随穷律变，春逐鸟声开。初风飘带柳，晚雪间花梅。
碧林青旧竹，绿沼翠新苔。芝田初雁去，绮树巧莺来。
提壶菊花岸，高兴芙蓉池。欲知凉气早，巢空燕不窥。
山亭秋色满，岩牖凉风度。疏兰尚染烟，残菊犹承露。
翠野驻戎轩，卢龙转征旆。遥山丽如绮，长流萦似带。
海气百重楼，岩松千丈盖。兹焉可游赏，何必襄城外。
水花翻照树，堤兰倒插波。岂必汾阴曲，秋云发棹歌。
重峦俯渭水，碧嶂插遥天。出红扶岭日，入翠贮岩烟。
披云罗影散，泛水织文生。劳歌大风曲，威加四海清。
色洒妆台粉，花飘绮席衣。入扇萦离匣，点素皎残机。
红轮不暂驻，乌飞岂复停。岑霞渐渐落，溪阴寸寸生。
岸菊初含蕊，园梨始带红。莫虑昆山暗，还共尽杯中。
华林满芳景，洛阳遍阳春。朱颜含远日，翠色影长津。
乔柯啭娇鸟，低枝映美人。昔作园中实，今来席上珍。
丽景光朝彩，轻霞散夕阴。暂顾晖章侧，还眺灵山林。
岸曲非千里，桥斜异七星。暂低逢辇度，还高值浪惊。
秋日凝翠岭，凉吹肃离宫。荷疏一盖缺，树冷半帷空。
露结林疏叶，寒轻菊吐滋。愁心逢此节，长叹独含悲。
雕宫静龙漏，绮阁宴公侯。珠帘烛焰动，绣柱水光浮。
寒野凝朝雾，霜天散夕霞。欢情犹未极，落景遽西斜。
冻云宵遍岭，素雪晓凝华。入牖千重碎，迎风一半斜。
不妆空散粉，无树独飘花。萦空惭夕照，破彩谢晨霞。
岁阴穷暮纪，献节启新芳。冬尽今宵促，年开明日长。
冰消出镜水，梅散入风香。对此欢终宴，倾壶待曙光。
和气吹绿野，梅雨洒芳田。新流添旧涧，宿雾足朝烟。
雁湿行无次，花沾色更鲜。对此欣登岁，披襟弄五弦。
翠楼含晓雾，莲峰带晚云。玉叶依岩聚，金枝触石分。
声流三处管，响乱一重弦。不似秦楼上，吹箫空学仙。
残云收翠岭，夕雾结长空。带岫凝全碧，障霞隐半红。
兰气已熏宫，新蕊半妆丛。色含轻重雾，香引去来风。
拂树浓舒碧，萦花薄蔽红。还当杂行雨，仿佛隐遥空。
年柳变池台，隋堤曲直回。逐浪丝阴去，迎风带影来。
疏黄一鸟弄，半翠几眉开。萦雪临春岸，参差间早梅。
向日分千笑，迎风共一香。如何仙岭侧，独秀隐遥芳。
参差垂玉阙，舒卷映兰宫。珠光摇素月，竹影乱清风。
凌晨丽城去，薄暮上林栖。辞枝枝暂起，停树树还低。
向日终难托，迎风讵肯迷。只待纤纤手，曲里作宵啼。
水光鞍上侧，马影溜中横。翻似天池里，腾波龙种生。
细叶凋轻翠，圆花飞碎黄。还持今岁色，复结后年芳。
上弦明月半，激箭流星远。落雁带书惊，啼猿映枝转。
初秋玉露清，早雁出空鸣。隔云时乱影，因风乍含声。
岸曲丝阴聚，波移带影疏。还将眉里翠，来就镜中舒。
散影玉阶柳，含翠隐鸣蝉。微形藏叶里，乱响出风前。
盘根直盈渚，交干横倚天。舒华光四海，卷叶荫三川。
近谷交萦蕊，遥峰对出莲。径细无全磴，松小未含烟。
太液仙舟迥，西园隐上才。未晓征车度，鸡鸣关早开。
烟生遥岩隐，月落半崖阴。连山惊鸟乱，隔岫断猿吟。
九日正乘秋，三杯兴已周。泛桂迎尊满，吹花向酒浮。
桂月先秋冷，蘋风向晚清。凤楼遥可见，仿佛玉箫声。
仙居怀圣德，灵庙肃神心。草合人踪断，尘浓鸟迹深。
流沙丹灶没，关路紫烟沉。独伤千载后，空馀松柏林。
树古棠阴在，耕余让畔空。鸣笳从此去，行见洛阳宫。
拂曙辟行宫，寒皋野望通。每云低远岫，飞雪舞长空。
遗荣期入道，辞老竟抽簪。岂不惜贤达，其如高尚心。
节变寒初尽，时和气已春。繁云先合寸，膏雨自依旬。
飒飒飞平野，霏霏静暗尘。悬知花叶意，朝夕望中新。
灌木萦旗转，仙云拂马来。乘时方在德，嗟尔勒铭才。
宝照含天地，神剑合阴阳。日月丽光景，星斗裁文章。
道家奠灵简，自昔仰神仙。真子今将命，苍生福可传。
江山寻故国，城郭信依然。二室遥相望，云回洞里天。
洞府修真客，衡阳念旧居。将成金阙要，愿奉玉清书。
采药逢三秀，餐霞卧九霄。参同如有旨，金鼎待君烧。
辇路生春草，上林花发时。凭高何限意，无复侍臣知。
九春开上节，千门敞夜扉。兰灯吐新焰，桂魄朗圆辉。
山窗游玉女，涧户对琼峰。岩顶翔双凤，潭心倒九龙。
碧岫窥玄洞，玉灶炼丹砂。今日星津上，延首望灵槎。
明朝游上苑，火急报春知。花须连夜发，莫待晓风吹。
旧爱柏梁台，新宠昭阳殿。守分辞芳辇，含情泣团扇。
秋风起函谷，劲气动河山。偃松千岭上，杂雨二陵间。
春至由来发，秋还未肯疏。借问桃将李，相乱欲何如。
叶下洞庭初，思君万里馀。露浓香被冷，月落锦屏虚。
出嫁辞乡国，由来此别难。圣恩愁远道，行路泣相看。
沙塞容颜尽，边隅粉黛残。妾心何所断，他日望长安。
咽绝风前思，昏濛眼上花。空王应念我，穷子正迷家。
憔悴年来甚，萧条益自伤。风威侵病骨，雨气咽愁肠。
夜鼎唯煎药，朝髭半染霜。前缘竟何似，谁与问空王。
竹林二君子，尽日竟沉吟。相对终无语，争先各有心。
清泪沾罗袂，红霞拂绣衣。九疑山水远，无路继湘妃。
磬敲金地响，僧唱梵天声。若说无心法，此光如有情。
万方资以化，交泰属升平。易从业惟简，得一道斯宁。
明灵光至德，深功掩百神。祥源应节启，福绪逐年新。
瑶台肃灵瑞，金阙映仙居。一奏三清乐，长回八景舆。
虚极仙宗本，希夷象帝先。百灵朝太上，万法祖重圆。
羽卫离丹阙，金轩赴泰坛。珠旗明月色，玉佩晓霜寒。
雕弓夜宛转，铁骑晓参潭。应须驻白日，为待战方酣。
危峰入鸟道，深谷泻猿声。别有幽栖客，淹留攀桂情。
惊涛乱水脉，骤雨暗峰文。沾裳即此地，况复远思君。
楚国巫山秀，清猿日夜啼。万重春树合，十二碧峰齐。
峡出朝云下，江来暮雨西。阳台归路直，不畏向家迷。
巫峡见巴东，迢迢半出空。云藏神女馆，雨到楚王宫。
朝暮泉声落，寒暄树色同。清猿不可听，偏在九秋中。
啼鸟弄花疏，游蜂饮香遍。叹息春风起，飘零君不见。
风归花历乱，日度影参差。容色朝朝落，思君君不知。
迢迢芳园树，列映清池曲。对此伤人心，还如故时绿。
君子事行役，再空芳岁期。美人旷延伫，万里浮云思。
借问江上柳，青青为谁春。空游昨日地，不见昨日人。
高台暂俯临，飞翼耸轻音。浮光随日度，漾影逐波深。
凉风吹远念，使我升高台。宁知数片云，不是旧山来。
故人天一涯，久客殊未回。雁来不得书，空寄声哀哀。
马系千年树，旌悬九月霜。从来共呜咽，皆是为勤王。
昨日上山下，达曙不能寐。何处接长波，东流入清渭。
借问陇头水，年年恨何事。全疑呜咽声，中有征人泪。
都城连百二，雄险北回环。地势遥尊岳，河流侧让关。
潜军渡马邑，扬旆掩龙城。会勒燕然石，方传车骑名。
十年通大漠，万里出长平。寒日生戈剑，阴云摇旆旌。
饥乌啼旧垒，疲马恋空城。辛苦皋兰北，胡霜损汉兵。
吹角出塞门，前瞻即胡地。三军尽回首，皆洒望乡泪。
转念关山长，行看风景异。由来征戍客，各负轻生义。
列营依茂草，吹角向高风。更就燕然石，看铭破虏功。
秋塞雪初下，将军远出师。分营长记火，放马不收旗。
月冷边帐湿，沙昏夜探迟。征人皆白首，谁见灭胡时。
沙塞三河道，金闺二月春。碧烟杨柳色，红粉绮罗人。
二月风光半，三边戍不还。年华妾自惜，杨柳为君攀。
万里边城地，三春杨柳节。叶似镜中眉，花如关外雪。
嫩色宜新雨，轻花伴落梅。朝朝倦攀折，征戍几时回。
红粉青楼曙，垂杨仲月春。怀君重攀折，非妾妒腰身。
纤纤折杨柳，持此寄情人。一枝何足贵，怜是故园春。
迟景那能久，流芳不及新。更愁征戍客，鬓老边城尘。
垂杨拂绿水，摇艳东风年。花明玉关雪，叶暖金窗烟。
美人结长恨，想对心凄然。攀条折春色，远寄龙庭前。
自从江树秋，日日上江楼。梦见离珠浦，书来在桂州。
秋风窗下起，旅雁向南飞。日日出门望，家家行客归。
无因见边使，空待寄寒衣。独闭青楼暮，烟深鸟雀稀。
影移金岫北，光断玉门前。寄书谢中妇，时看鸿雁天。
苍苍万里道，戚戚十年悲。今夜青楼上，还应照所思。
月出照关山，秋风人未还。清光无远近，乡泪半书间。
一雁过连营，繁霜覆古城。胡笳在何处，半夜起边声。
月生西海上，气逐边风壮。万里度关山，苍茫非一状。
汉兵开郡国，胡马窥亭障。夜夜闻悲笳，征人起南望。
露湿月苍苍，关头榆叶黄。回轮照海远，分彩上楼长。
水冻频移幕，兵疲数望乡。只应城影外，万里共如霜。
浮世若浮云，千回故复新。旋添青草冢，更有白头人。
岁暮客将老，雪晴山欲春。行行车与马，不尽洛阳尘。
白玉谁家郎，回车渡天津。看花东上陌，惊动洛阳人。
胡风激秦树，贱子风中泣。家家朱门开，得见不可入。
秦地平如掌，层城出云汉。楼阁九衢春，车马千门旦。
铁骑几时回，金闺怨早梅。雪中花已落，风暖叶应开。
夕逐新春管，香迎小岁杯。感时何足贵，书里报轮台。
白雪关山远，黄云海树迷。挥鞭万里去，安得念春闺。
歇鞍珠作汗，试剑玉如泥。为谢红梁燕，年年妾独栖。
天山一丈雪，杂雨夜霏霏。湿马胡歌乱，经烽汉火微。
丁零苏武别，疏勒范羌归。若著关头过，长榆叶定稀。
歌声随渌水，怨色起朝阳。日暮还家望，云波横洞房。
雁塞日初晴，胡关雪复平。危竿缘广漠，古窦傍长城。
鸟鸣桑叶间，叶绿条复柔。攀看去手近，放下长长钩。
黄花盖野田，白马少年游。所念岂回顾，良人在高楼。
汉使南还尽，胡中妾独存。紫台绵望绝，秋草不堪论。
汉宫草应绿，胡庭沙正飞。愿逐三秋雁，年年一度归。
非君惜鸾殿，非妾妒蛾眉。薄命由骄虏，无情是画师。
嫁来胡地恶，不并汉宫时。心苦无聊赖，何堪上马辞。
图画失天真，容华坐误人。君恩不可再，妾命在和亲。
泪点关山月，衣销边塞尘。一闻阳鸟至，思绝汉宫春。
玉关春色晚，金河路几千。琴悲桂条上，笛怨柳花前。
雾掩临妆月，风惊入鬓蝉。缄书待还使，泪尽白云天。
影销胡地月，衣尽汉宫香。妾死非关命，只缘怨断肠。
仙娥今下嫁，骄子自同和。剑戟归田尽，牛羊绕塞多。
戒途飞万里，回首望三秦。忽见天山雪，还疑上苑春。
玉痕垂泪粉，罗袂拂胡尘。为得胡中曲，还悲远嫁人。
交河拥塞路，陇首暗沙尘。唯有孤明月，犹能远送人。
枫香晚华静，锦水南山影。惊石坠猿哀，竹云愁半岭。
舞馀依帐泣，歌罢向陵看。萧索松风暮，愁烟入井阑。
日暮铜雀静，西陵鸟雀归。抚弦心断绝，听管泪霏霏。
灵几临朝奠，空床卷夜衣。苍苍川上月，应照妾魂飞。
歌扇向陵开，齐行奠玉杯。舞时飞燕列，梦里片云来。
月色空馀恨，松声暮更哀。谁怜未死妾，掩袂下铜台。
昔年分鼎地，今日望陵台。一旦雄图尽，千秋遗令开。
绮罗君不见，歌舞妾空来。恩共漳河水，东流无重回。
哀弦调已绝，艳曲不须长。共看西陵暮，秋烟生白杨。
萧条登古台，回首黄金屋。落叶不归林，高陵永为谷。
君爱本相饶，从来事舞腰。那堪攀玉座，肠断望陵朝。
怨著情无主，哀凝曲不调。况临松日暮，悲吹坐萧萧。
佳人一壶酒，秋容满千里。石马卧新烟，忧来何所似。
恨唱歌声咽，愁翻舞袖迟。西陵日欲暮，是妾断肠时。
魏宫歌舞地，蝶戏鸟还鸣。玉座人难到，铜台雨滴平。
吹角动行人，喧喧行人起。笳鸣马嘶乱，争渡金河水。
夹道开洞门，弱杨低画戟。帘影竹叶起，箫声吹日色。
蜂语绕妆镜，拂蛾学春碧。乱系丁香梢，满阑花向夕。
白草三冬色，黄云万里愁。因思李都尉，毕竟不封侯。
双双野田雀，上下同饮啄。暖去栖蓬蒿，寒归傍篱落。
十月繁霜下，征人远凿空。云摇锦更节，海照角端弓。
虚牖风惊梦，空床月厌人。归期傥可促，勿度柳园春。
楼前桃李疏，池上芙蓉落。织锦犹未成，虫声入罗幕。
妾有罗衣裳，秦王在时作。为舞春风多，秋来不堪著。
试妾与君泪，两处滴池水。看取芙蓉花，今年为谁死。
鸟有并翼飞，兽有比肩行。丈夫不立义，岂如鸟兽情。
旧爱柏梁台，新宠昭阳殿。守分辞方辇，含情泣团扇。
月皎风冷冷，长门次掖庭。玉阶闻坠叶，罗幌见飞萤。
长门落景尽，洞房秋月明。玉阶草露积，金屋网尘生。
妾妒今应改，君恩昔未平。寄语临邛客，何时作赋成。
愁眠罗帐晓，泣坐金闺暮。独有梦中魂，犹言意如故。
每忆椒房宠，那堪永巷阴。日惊罗带缓，非复旧来心。
君王嫌妾妒，闭妾在长门。舞袖垂新宠，愁眉结旧恩。
绿钱生履迹，红粉湿啼痕。羞被桃花笑，看春独不言。
何事长门闭，珠帘只自垂。月移深殿早，春向后宫迟。
蕙草生闲地，梨花发旧枝。芳菲自恩幸，看却被风吹。
自忆专房宠，曾居第一流。移恩向何处，暂妒不容收。
夜久丝管绝，月明宫殿秋。空将旧时意，长望凤凰楼。
窗暗网罗白，阶秋苔藓黄。应门寂已闭，流涕向昭阳。
贱妾如桃李，君王若岁时。秋风一已劲，摇落不胜悲。
寂寂苍苔满，沉沉绿草滋。荣华非此日，指辇竞何辞。
不分君恩断，新妆视镜中。容华尚春日，娇爱已秋风。
长信宫中草，年年愁处生。故侵珠履迹，不使玉阶行。
夕殿别君王，宫深月似霜。人愁在长信，萤出向昭阳。
飞燕倚身轻，争人巧笑名。生君弃妾意，增妾怨君情。
月皎昭阳殿，霜清长信宫。天行乘玉辇，飞燕与君同。
更有留情处，承恩乐未穷。谁怜团扇妾，独坐怨秋风。
春气满林香，春游不可忘。落花吹欲尽，垂柳折还长。
桑女淮南曲，金鞍塞北装。行行小垂手，日暮渭川阳。
青楼含日光，绿池起风色。赠子同心花，殷勤此何极。
陌头杨柳枝，已被春风吹。妾心正断绝，君怀那得知。
邀欢空伫立，望美频回顾。何时复采菱，江中密相遇。
北极严气升，南至温风谢。调丝竞短歌，拂枕怜长夜。
山连翠羽屏，草接烟华席。望尽南飞燕，佳人断信息。
丝竹发歌响，假器扬清音。不知歌谣妙，声势出口心。
团扇复团扇，奉君清暑殿。秋风入庭树，从此不相见。
上有乘鸾女，苍苍虫网遍。明年入怀袖，别是机中练。
轻车何草草，独唱后庭花。玉座谁为主，徒悲张丽华。
众鸟各归枝，乌乌尔不栖。还应知妾恨，故向绿窗啼。
城上归时晚，庭前宿处危。月明无叶树，霜滑有风枝。
忽忽南飞返，危弦共怨凄。暗霜移树宿，残夜绕枝啼。
少年襄阳地，来往襄阳城。城中轻薄子，知妾解秦筝。
汉水临襄阳，花开大堤暖。佳期大堤下，泪向南云满。
春风复无情，吹我梦魂散。不见眼中人，天长音信断。
妾家越水边，摇艇入江烟。既觅同心侣，复采同心莲。
忆昔王子晋，凤笙游云空。挥手弄白日，安能恋青宫。
遗曲此台上，世人多学吹。一吹一落泪，至今怜玉姿。
尝闻秦帝女，传得凤凰声。是日逢仙子，当时别有情。
人吹彩箫去，天借绿云迎。曲在身不返，空馀弄玉名。
宿雨香潜润，春流水暗通。画楼初梦断，晴日照湘风。
幽植众能知，贞芳只暗持。自无君子佩，未是国香衰。
江汉水之大，鹄身鸟之微。更无相逢日，安可相随飞。
朝嫌剑光静，暮嫌剑花冷。能持剑向人，不解持照身。
万里边城远，千山行路难。举头惟见月，何处是长安。
汉庭无大议，戎虏几先和。莫羡倾城色，昭君恨最多。
上苑何穷树，花开次第新。香车与丝骑，风静亦生尘。
渌水明秋月，南湖采白蘋。荷花娇欲语，愁杀荡舟人。
今宵好风月，阿侯在何处。为有倾城色，翻成足愁苦。
静与懒相偶，年将衰共催。前途欢不集，往事恨空来。
昼景委红叶，月华铺绿苔。沉思更何有，结坐玉琴哀。
何处秋风至，萧萧送雁群。朝来入庭树，孤客最先闻。
虽入秦帝宫，不上秦帝床。夜夜玉窗里，与他卷罗裳。
妾年初二八，两度嫁狂夫。薄命今犹在，坚贞扫地无。
薄命头欲白，频年嫁不成。秦娥未十五，昨夜事公卿。
曲房珠翠合，深巷管弦调。日晚春风里，衣香满路飘。
岂知眼有泪，肯白头上发。平生无恩酬，剑闲一百月。
壮士不曾悲，悲即无回期。如何易水上，未歌先泪垂。
红颜称绝代，欲并真无侣。独有镜中人，由来自相许。
鱼网不在天，鸟网不在水。饮啄要自然，何必空城里。
自君之出矣，梁尘静不飞。思君如满月，夜夜减容晖。
自君之出矣，宝镜为谁明。思君如陇水，长闻呜咽声。
李陵没胡沙，苏武还汉家。迢迢五原关，朔雪乱边花。
一去隔绝域，思归但长嗟。鸿雁向西北，飞书报天涯。
燕山苏武上，海岛田横住。更是草生时，行人出门去。
向晚横吹悲，风动马嘶合。前驱引旗节，千重阵云匝。
下阶欲离别，相对映兰丛。含辞未及吐，泪落兰丛中。
高堂静秋日，罗衣飘暮风。谁能待明月，回首见床空。
欲别牵郎衣，问郎游何处。不恨归日迟，莫向临邛去。
凉风已袅袅，露重木兰枝。独上高楼望，行人远不知。
离别无远近，事欢情亦悲。不闻车轮声，后会将何时。
去日忘寄书，来日乖前期。纵知明当还，一夕千万思。
惟见分手处，白蘋满芳洲。寸心宁死别，不忍生离愁。
离恨如旨酒，古今饮皆醉。只恐长江水，尽是儿女泪。
手把杏花枝，未曾经别离。黄昏掩闺后，寂寞自心知。
送别未能旋，相望连水口。船行欲映洲，几度急摇手。
丈夫非无泪，不洒离别间。仗剑对尊酒，耻为游子颜。
移帷望星汉，引带思容貌。今夜一江人，惟应妾身觉。
二月春来半，宫中日渐长。柳垂金屋暖，花覆玉楼香。
不寐倦长更，披衣出户行。月寒秋竹冷，风切夜窗声。
莫叹筑城劳，将军要却敌。城高功亦高，尔命何处惜。
香销连理带，尘覆合欢杯。懒卧相思枕，愁吟起夜来。
念远心如烧，不觉中夜起。桃花带露泛，立在月明里。
日晚宜春暮，风软上林朝。对酒近初节，开楼荡夜娇。
石桥通小涧，竹路上青霄。持底谁见许，长愁成细腰。
愁人夜独伤，灭烛卧兰房。只恐多情月，旋来照妾床。
江水春沉沉，上有双竹林。竹叶坏水色，郎亦坏人心。
摇漾越江春，相将看白蘋。归时不觉夜，出浦月随人。
家寄征江岸，征人几岁游。不知潮水信，每日到沙头。
鸟衔野田草，误入枯桑里。客土植危根，逢春犹不死。
青青树中草，托根非不危。草生树却死，荣枯君可知。
金花折风帽，白马小迟回。翩翩舞广袖，似鸟海东来。
新年垂柳色，袅袅对空闺。不畏芳菲好，自缘离别啼。
因风飘玉户，向日映金堤。驿使何时度，还将赠陇西。
叶齐谁复见，风暖恨偏孤。一被春光累，容颜与昔殊。
云遍窗前见，荷翻镜里逢。将心托流水，终日渺无从。
远期难可托，桃李自依依。花径无容迹，戎裘未下机。
南陌采桑出，谁知妾姓秦。独怜倾国貌，不负早莺春。
珠履荡花湿，龙钩折桂新。使君那驻马，自有侍中人。
当年谁不羡，分作窦家妻。锦字行行苦，罗帷日日啼。
岂知登陇远，只恨下机迷。直候阳关使，殷勤寄海西。
那堪闻荡子，迢递涉关山。肠为马嘶断，衣从泪滴斑。
愁看塞上路，讵惜镜中颜。傥见征西雁，应传一字还。
良人犹远戍，耿耿夜闺空。绣户流宵月，罗帷坐晓风。
双双红泪堕，度日暗中啼。雁出居延北，人犹辽海西。
向灯垂玉枕，对月洒金闺。不惜罗衣湿，惟愁归意迷。
那惬红颜改，偏伤白日残。今朝窥玉匣，双泪落阑干。
巧绣双飞凤，朝朝伴下帷。春花那见照，暮色已频欺。
帷卷闲窥户，床空暗落泥。谁能长对此，双去复双栖。
代北几千里，前年又复经。燕山云自合，胡塞草应青。
铁马喧鼙鼓，蛾眉怨锦屏。不知羌笛曲，掩泪若为听。
万里飞书至，闻君已渡辽。只谙新别苦，忘却旧时娇。
烽戍年将老，红颜日向凋。胡沙兼汉苑，相望几迢迢。
萧萧边马思，猎猎戍旗闲。独把千重恨，连年未解颜。
云中路杳杳，江畔草萋萋。妾久垂珠泪，君何惜马蹄。
边风悲晓角，营月怨春鼙。未道休征战，愁眉又复低。
双带仍分影，同心巧结香。不应须换彩，意欲媚浓妆。
闻道黄花戍，频年不解兵。可怜闺里月，偏照汉家营。
千里东归客，无心忆旧游。挂帆游白水，高枕到青州。
分野中峰变，阴晴众壑殊。欲投人处宿，隔浦问樵夫。
香气传空满，妆花映薄红。歌声天仗外，舞态御楼中。
树发花如锦，莺啼柳若丝。更逢欢宴地，愁见别离时。
明月照秋叶，西风响夜砧。强言徒自乱，往事不堪寻。
曙月当窗满，征人出塞遥。画楼终日闭，清管为谁调。
晚日催弦管，春风入绮罗。杏花如有意，偏落舞衫多。
万里春应尽，三江雁亦稀。连天汉水广，孤客未言归。
入夜秋砧动，千门起四邻。不缘楼上月，应为陇头人。
风劲角弓鸣，将军猎渭城。草枯鹰眼疾，雪尽马蹄轻。
自古多征战，由来尚甲兵。长驱千里去，一举两蕃平。
飞丝惹绿尘，软叶对孤轮。今朝入园去，物色强看人。
百战得功名，天兵意气生。三边永不战，此是我皇英。
不分君恩断，观妆视镜中。容华尚春日，娇爱已秋风。
塞外虏尘飞，频年度碛西。死生随玉剑，辛苦向金微。
云送关西雨，风传渭北秋。孤灯然客梦，寒杵捣乡愁。
昨日春园饮，今朝倒接篱。谁人扶上马，不省下楼时。
柳色青山映，梨花雪鸟藏。绿窗桃李下，闲坐叹春芳。
欲使传消息，空书意不任。寄君明月镜，偏照故人心。
夜闻邻妇泣，切切有馀哀。即问缘何事，征人战未回。
莫以今时宠，宁无旧日恩。看花满眼泪，不共楚王言。
此别难重陈，花深复变人。来时梅覆雪，去日柳含春。
系马宫槐老，持怀店菊黄。故交今不见，流恨满川光。
九陌祥烟合，千春瑞月明。宫花将苑柳，先发凤凰城。
泪滴珠难尽，容残玉易销。傥随明月去，莫道梦魂遥。
踏曲兴无穷，调同词不同。愿郎千万寿，长作主人翁。
湛露浮尧酒，熏风起舜歌。愿同尧舜意，所乐在人和。
圣德超千古，皇威静四方。苍生今息战，无事觉时长。
开帘见新月，便即下阶拜。细语人不闻，北风吹裙带。
檐外月光吐，帘中树影斜。悠悠飞露姿，点缀池中荷。
红裙明月夜，碧殿早秋时。好向昭阳宿，天凉玉漏迟。
羌儿吹玉管，胡姬踏锦花。却笑江南客，梅落不归家。
青苔竟埋骨，红粉自伤神。唯有漳河柳，还向旧营春。
金铺照春色，玉律动年华。朱楼云似盖，丹桂雪如花。
水岸衔阶转，风条出柳斜。轻舆临太液，湛露酌流霞。
岸广凫飞急，云深雁度低。严关犹未遂，此夕待晨鸡。
雪花联玉树，冰彩散瑶池。翔禽遥出没，积翠远参差。
和风起天路，严气消冰井。索索枝未柔，厌厌漏犹永。
自君之出矣，红颜转憔悴。思君如明烛，煎心且衔泪。
迎寒桂酒熟，含露菊花垂。一奉章台宴，千秋长愿斯。
危弦断客心，虚弹落惊禽。新秋百虑净，独夜九愁深。
枯蓬唯逐吹，坠叶不归林。如何悲此曲，坐作白头吟。
潜军度马邑，扬旆掩龙城。会勒燕然石，方传车骑名。
万物资以化，交泰属升平。易从业惟简，得一道斯宁。
高台暂俯临，飞翼耸轻音。浮光随日度，漾影逐波深。
兰径香风满，梅梁暖日斜。言是东方骑，来寻南陌车。
转蓬飞不息，悲松断更闻。谁能驻征马，回首望孤坟。
色动迎春柳，花发犯寒梅。宾筵未半醉，骊歌不用催。
高门聊命赏，群英于此遇。放旷山水情，留连文酒趣。
爱景含霜晦，落照带风轻。于兹欢宴洽，宠辱讵相惊。
解襟游胜地，披云促宴筵。清文振笔妙，高论写言泉。
冻柳含风落，寒梅照日鲜。骊歌虽欲奏，归驾且留连。
稍觉私意尽，行看蓬鬓衰。如何千里外，伫立沾裳衣。
征客怀离绪，邻人思旧情。幸以知音顾，千载有奇声。
流莺拂绣羽，二月上林期。待雪消金禁，衔花向玉墀。
镜华当牖照，钩影隔帘生。逆愁异尊酒，对此难为情。
洛城花烛动，戚里画新蛾。隐扇羞应惯，含情愁已多。
二八如回雪，三春类早花。分行向烛转，一种逐风斜。
睿想追嘉豫，临轩御早秋。斜晖丽粉壁，清吹肃朱楼。
乔木托危岫，积翠绕连冈。叶疏犹漏影，花少未流芳。
游人倦蓬转，乡思逐雁来。偏想临潭菊，芳蕊对谁开。
日里飏朝彩，琴中伴夜啼。上林如许树，不借一枝栖。
歌堂面渌水，舞馆接金塘。竹开霜后翠，梅动雪前香。
万瓦宵光曙，重檐夕雾收。玉花停夜烛，金壶送晓筹。
日晖青琐殿，霞生结绮楼。重门应启路，通籍引王侯。
逐舞飘轻袖，传歌共绕梁。动枝生乱影，吹花送远香。
初日明燕馆，新溜满梁池。归云半入岭，残滴尚悬枝。
春苑月裴回，竹堂侵夜开。惊鸟排林度，风花隔水来。
繁弦奏渌水，长袖转回鸾。一双俱应节，还似镜中看。
野人迷节候，端坐隔尘埃。忽见黄花吐，方知素节回。
春来日渐长，醉客喜年光。稍觉池亭好，偏宜酒瓮香。
阮籍醒时少，陶潜醉日多。百年何足度，乘兴且长歌。
昨夜瓶始尽，今朝瓮即开。梦中占梦罢，还向酒家来。
六月调神曲，正朝汲美泉。从来作春酒，未省不经年。
落日明歌席，行云逐舞人。江南飞暮雨，梁上下轻尘。
早时歌扇薄，今日舞衫长。不应令曲误，持此试周郎。
南国佳人至，北堂罗荐开。长裙随凤管，促柱送鸾杯。
云光身后荡，雪态掌中回。到愁金谷晚，不怪玉山颓。
危峰入鸟道，深谷写猿声。别有幽栖客，淹留攀桂情。
独负千金价，应从买笑来。只持难发口，经为几人开。
可惜庭中树，移根逐汉臣。只为来时晚，花开不及春。
结叶还临影，飞香欲遍空。不意馀花落，翻沉露井中。
早秋惊落叶，飘零似客心。翻飞未肯下，犹言惜故林。
高枝拂远雁，疏影度遥星。不辞攀折苦，为入管弦声。
泪滴珠难尽，容残玉易销。倘随明月去，莫道梦魂遥。
长榆落照尽，高柳暮蝉吟。一返桃源路，别后难追寻。
山阴黑断碛，月影素寒流。故乡千里外，何以慰羁愁。
金谷多欢宴，佳丽正芳菲。流霞席上满，回雪掌中飞。
微雨散芳菲，中园照落晖。红树摇歌扇，绿珠飘舞衣。
繁弦调对酒，杂引动思归。愁人当此夕，羞见落花飞。
落叶聚还散，征禽去不归。以我穷途泣，沾君出塞衣。
光映妆楼月，花承歌扇风。欲妒梅将柳，故落早春中。
人世多飘忽，沟水易东西。今日欢娱尽，何年风月同。
悲生万里外，恨起一杯中。性灵如未失，南北有征鸿。
遥想观涛处，犹意采莲歌。无因关塞叶，共下洞庭波。
太清上初日，春水送孤舟。山远疑无树，潮平似不流。
岸花开且落，江鸟没还浮。羁望伤千里，长歌遣四愁。
不下结绮阁，空迷江令语。雕戈动地来，误杀陈后主。
玉痕垂粉泪，罗袂拂胡尘。为得胡中曲，还悲远嫁人。
造舟浮谓日，鞭石表秦初。星文遥写汉，虹势尚凌虚。
花萼映芳丛，参差间早红。因风时落砌，杂雨乍浮空。
影照凤池水，香飘鸡树风。岂不爱攀折，希君怀袖中。
步辇出披香，清歌临太液。晓树流莺满，春堤芳草积。
风光翻露文，雪华上空碧。花蝶来未已，山光暖将夕。
玉关春色晚，金河路几千。琴悲桂条上，笛怨柳花前。
飘素迎歌上，翻光向舞移。幸因千里映，还绕万年枝。
殿帐清炎气，辇道含秋阴。凄风移汉筑，流水入虞琴。
银消风烛尽，珠灭夜轮虚。别有南陵路，幽丛临叶疏。
远气犹标剑，浮云尚写冠。寂寂琴台晚，秋阴入井干。
霜处华芙落，风前银烛侵。寂寞平阳宅，月冷洞房深。
脉脉广川流，驱马历长洲。鹊飞山月曙，蝉噪野风秋。
影移金岫北，光断玉门前。寄言闺中妇，时看鸿雁天。
我家有庭树，秋叶正离离。上舞双栖鸟，中秀合欢枝。
劳思复劳望，相见不相知。何当共攀折，歌笑此堂垂。
别路琴声断，秋山猿鸟吟。一乖青岩酌，空伫白云心。
地咽绵川冷，云凝剑阁寒。倘遇忠孝所，为道忆长安。
闲拂檐尘看，鸣琴候月弹。桃源迷汉姓，松径有秦官。
空谷归人少，青山背日寒。羡君栖隐处，遥望在云端。
马系千年树，旌悬九月霜。从来共呜咽，皆是为勤王。
巫山望不极，望望下朝氛。莫辨啼猿树，徒看神女云。
惊涛乱水脉，骤雨暗峰文。沾裳即此地，况复远思君。
虏骑三秋入，关云万里平。雪似胡沙暗，冰如汉月明。
露叶凝愁黛，风花乱舞衣。攀折聊将寄，军中音信稀。
接汉疑星落，依楼似月悬。别有千金笑，来映九枝前。
花开绿野雾，莺啭紫岩风。春芳勿遽尽，留赏故人同。
槐落犹疑市，苔深不辨铭。良哉二千石，江汉表遗灵。
云疑作赋客，月似听琴人。寂寂啼莺处，空伤游子神。
古墓芙蓉塔，神铭松柏烟。鸾沉仙镜底，花没梵轮前。
南国佳人至，北堂罗荐开。长裙随凤管，促柱送鸾杯。
云光身后落，雪态掌中回。到愁金谷晚，不怪玉山颓。
沉钩摇兔影，浮桂动丹芳。延照相思夕，千里共沾裳。
草色迷三径，风光动四邻。愿得长如此，年年物候新。
落日明歌席，行云逐舞人。江前飞暮雨，梁上下轻尘。
拂曙驱飞传，初晴带晓凉。雾敛长安树，云归仙帝乡。
澄波泛月影，激浪聚沙文。谁忍仙舟上，携手独思君。
春归龙塞北，骑指雁门垂。胡笳折杨柳，汉使采燕支。
戍城聊一望，花雪几参差。关山有新曲，应向笛中吹。
绝顶横临日，孤峰半倚天。裴回拜真老，万里见风烟。
浮香绕曲岸，圆影覆华池。常恐秋风早，飘零君不知。
高情临爽月，急响送秋风。独有危冠意，还将衰鬓同。
关山客子路，花柳帝王城。此中一分手，相顾怜无声。
方池开晓色，圆月下秋阴。已乘千里兴，还抚一弦琴。
庭摇北风柳，院绕南溟禽。累宿恩方重，穷秋叹不深。
宝地乘峰出，香台接汉高。稍觉真途近，方知人事劳。
化历昭唐典，承天顺夏正。百灵警朝禁，三辰扬旆旌。
鸣笳出望苑，飞盖下芝田。水光浮落照，霞彩淡轻烟。
柳色迎三月，梅花隔二年。日斜归骑动，馀兴满山川。
公子盛西京，光华早著名。分庭接游士，虚馆待时英。
云光鬓里薄，月影扇中新。年华与妆面，共作一芳春。
眷言一杯酒，凄怆起离忧。夜花飘露气，暗水急还流。
雁行遥上月，虫声迥映秋。明日河梁上，谁与论仙舟。
晚来风景丽，晴初物色华。薄云向空尽，轻虹逐望斜。
窗里怜灯暗，阶前畏月明。不辞逢露湿，只为重宵行。
万户声明发，三条骑吹通。香轮送重景，彩旆引仙虹。
鹤盖分阴促，龙轩别念多。延襟小山路，还起大风歌。
丽日开芳甸，佳气积神京。何时骖驾入，还见谒承明。
离忧将岁尽，归望逐春来。庭花如有意，留艳待人开。
变石身犹重，衔泥力尚微。从来赴甲第，两起一双飞。
禁园纡睿览，仙棹叶宸游。洛北风花树，江南彩画舟。
荣生兰蕙草，春入凤凰楼。兴尽离宫暮，烟光起夕流。
荣光开帐殿，佳气满旌门。愿陪南岳寿，长奉北宸樽。
别殿秋云上，离宫夏景移。寒风生玉树，凉气下瑶池。
岸花开且落，江鸟没还浮。羁望伤千里，长歌遣四愁。
独酌芳春酒，登楼已半曛。谁惊一行雁，冲断过江云。
咸英调正乐，香梵遍秋空。临幸浮天瑞，重阳日再中。
圣后经纶远，谋臣计画多。受降追汉策，筑馆计戎和。
俗化乌孙垒，春生积石河。六龙今出饯，双鹤愿为歌。
寒尽梅犹白，风迟柳未黄。日斜旌骑转，休气满林塘。
清切丝桐会，纵横文雅飞。恩深答效浅，留醉奉宸晖。
神女去已久，云雨空冥冥。唯有巴猿啸，哀音不可听。
恩华逐芳岁，形胜兼韶月。中席傍鱼潭，前山倚龙阙。
花迎妙妓至，鸟避仙舟发。宴赏良在兹，再来情不歇。
孔门太山下，不见登封时。徒有先王法，今为明主思。
恩加万乘幸，礼致一牢祠。旧宅千年外，光华空在兹。
十月回星斗，千官捧日车。洛阳无怨思，巡幸更非赊。
后殿函关尽，前旌阙塞通。行看洛阳陌，光景丽天中。
徒惭和鼎地，终谢巨川舟。皇泽空如此，轻生莫可酬。
清洛象天河，东流形胜多。朝来逢宴喜，春尽却妍和。
河汉非应到，汀洲忽在斯。仍逢帝乐下，如逐海槎窥。
春赏时将换，皇恩岁不移。今朝游宴所，莫比天泉池。
纤纤折杨柳，持此寄情人。一枝何足贵，怜是故园春。
迟景那能久，芳菲不及新。更愁征戍客，容鬓老边尘。
叶作参差发，枝从点缀新。自然无限态，长在艳阳晨。
蝉嘶玉树枝，向夕惠风吹。幸入连宵听，应缘饮露知。
忽对林亭雪，瑶华处处开。今年迎气始，昨夜伴春回。
藉草人留酌，衔花鸟赴群。向来同赏处，惟恨碧林曛。
试上江楼望，初逢山雨晴。连空青嶂合，向晚白云生。
仙禁生红药，微芳不自持。幸因清切地，还遇艳阳时。
高节人相重，虚心世所知。凤凰佳可食，一去一来仪。
竟与尚书佩，遥应天子提。何时遇操宰，当使玉如泥。
云雨俱行罢，江天已洞开。炎氛霁后灭，边绪望中来。
苔益山文古，池添竹气清。从兹果萧散，无事亦无营。
晨兴步北林，萧散一开襟。复见林上月，娟娟犹未沉。
更怜篱下菊，无如松上萝。因依自有命，非是隔阳和。
家在湘源住，君今海峤行。经过正中道，相送倍为情。
蜀严化已久，沉冥空所思。尝闻卖卜处，犹忆下帘时。
驱传应经此，怀贤倘问之。归来说往事，历历偶心期。
江水天连色，无涯净野氛。微明岸傍树，凌乱渚前云。
别筵铺柳岸，征棹倚芦洲。独叹湘江水，朝宗向北流。
南土秋虽半，东湖草未黄。聊乘风日好，来泛芰荷香。
兰棹无劳速，菱歌不厌长。忽怀京洛去，难与共清光。
荷叶生幽渚，芳华信在兹。朝朝空此地，采采欲因谁。
屡别容华改，长愁意绪微。义将私爱隔，情与故人归。
薄宦无时赏，劳生有事机。离魂今夕梦，先绕旧林飞。
鬼谷还成道，天台去学仙。行应松子化，留与世人传。
此地烟波远，何时羽驾旋。当须一把袂，城郭共依然。
平生属良友，结绶望光辉。何知人事拙，相与宦情非。
别路穿林尽，征帆际海归。居然已多意，况复两乡违。
解巾行作吏，尊酒谢离居。修竹含清景，华池澹碧虚。
地将幽兴惬，人与旧游疏。林下纷相送，多逢长者车。
送客南昌尉，离亭西候春。野花看欲尽，林鸟听犹新。
别酒青门路，归轩白马津。相知无远近，万里尚为邻。
海郡雄蛮落，津亭壮越台。城隅百雉映，水曲万家开。
云嶂天涯尽，川途海县穷。何言此地僻，忽与故人同。
故人怜别日，旅雁逐归时。岁晏无芳草，将何寄所思。
丛桂林间待，群鸥水上迎。徒然适我愿，幽独为谁情。
浦树遥如待，江鸥近若迎。津途别有趣，况乃濯吾缨。
湘岸多深林，青冥昼结阴。独无谢客赏，况复贾生心。
于役已弥岁，言旋今惬情。乡郊尚千里，流目夏云生。
日夜乡山远，秋风复此时。旧闻胡马思，今听楚猿悲。
念别朝昏苦，怀归岁月迟。壮图空不息，常恐发如丝。
暝色生前浦，清晖发近山。中流澹容与，唯爱鸟飞还。
征鞍穷郢路，归棹入湘流。望鸟唯贪疾，闻猿亦罢愁。
两边枫作岸，数处橘为洲。却记从来意，翻疑梦里游。
乘夕棹归舟，缘源路转幽。月明看岭树，风静听溪流。
岚气船间入，霜华衣上浮。猿声虽此夜，不是别家愁。
江林多秀发，云日复相鲜。征路那逢此，春心益渺然。
景物纷为异，人情赖此同。乘槎自有适，非欲破长风。
溪流清且深，松石复阴临。正尔可嘉处，胡为无赏心。
日暮荒亭上，悠悠旅思多。故乡临桂水，今夜渺星河。
海上生明月，天涯共此时。情人怨遥夜，竟夕起相思。
灭烛怜光满，披衣觉露滋。不堪盈手赠，还寝梦佳期。
皎洁青苔露，萧条黄叶风。含情不得语，频使桂华同。
苔石随人古，烟花寄酒酣。山光纷向夕，归兴杜城南。
一作江南守，江林三四春。相鸣不及鸟，相乐喜关人。
日守朱丝直，年催华发新。淮阳只有卧，持此度芳辰。
朝雪那相妒，阴风已屡吹。馨香虽尚尔，飘荡复谁知。
端居正无绪，那复发秦筝。纤指传新意，繁弦起怨情。
江渚秋风至，他乡离别心。孤云愁自远，一叶感何深。
忧喜尝同域，飞鸣忽异林。青山西北望，堪作白头吟。
感惜芳时换，谁知客思悬。忆随鸿向暖，愁学马思边。
上苑春先入，中园花尽开。唯馀幽径草，尚待日光催。
东望何悠悠，西来昼夜流。岁月既如此，为心那不愁。
自君之出矣，不复理残机。思君如满月，夜夜减清辉。
贱妾留南楚，征夫向北燕。三秋方一日，少别比千年。
窗外一株梅，寒花五出开。影随朝日远，香逐便风来。
泣对铜钩障，愁看玉镜台。行人断消息，春恨几裴回。
边地遥无极，征人去不还。秋容凋翠羽，别泪损红颜。
岐路三秋别，江津万里长。烟霞驻征盖，弦奏促飞觞。
阶树含斜日，池风泛早凉。赠言未终竟，流涕忽沾裳。
愁结乱如麻，长天照落霞。离亭隐乔树，沟水浸平沙。
左尉才何屈，东关望渐赊。行看转牛斗，持此报张华。
汉国临清渭，京城枕浊河。居人下珠泪，宾御促骊歌。
望极关山远，秋深烟雾多。唯馀三五夕，明月暂经过。
举杯聊劝酒，破涕暂为欢。别后风清夜，思君蜀路难。
楚王宠莫盛，息君情更亲。情亲怨生别，一朝俱杀身。
授衣感穷节，策马凌伊关。归齐逸人趣，日觉秋琴闲。
春泉鸣大壑，皓月吐层岑。岑壑景色佳，慰我远游心。
暗芳足幽气，惊栖多众音。高兴南山曲，长谣横素琴。
啼鸟弄花疏，游蜂饮香遍。叹息春风起，飘零君不见。
目断南浦云，心醉东郊柳。怨别此何时，春芳来已久。
与君共时物，尽此盈樽酒。始愿今不从，春风恋携手。
中有乔松树，使我长叹息。百尺无寸枝，一生自孤直。
院梅发向尺，园鸟复成曲。落日游南湖，果掷颜如玉。
草树饶野意，山川多古情。大隐德所薄，归来可退耕。
秦地平如掌，层城出云汉。楼阁九衢春，车马千门旦。
君子事行役，再空芳岁期。美人旷遥伫，万里浮云思。
金阁妆新杏，琼筵弄绮梅。人间都未识，天上忽先开。
蝶绕香丝住，蜂怜艳粉回。今年春色早，应为剪刀催。
芙蓉秦地沼，卢橘汉家园。谷转斜盘径，川回曲抱原。
风来花自舞，春入鸟能言。侍宴瑶池夕，归途笳吹繁。
高岭逼星河，乘舆此日过。野含时雨润，山杂夏云多。
睿藻光岩穴，宸襟洽薜萝。悠然小天下，归路满笙歌。
凤刹侵云半，虹旌倚日边。散花多宝塔，张乐布金田。
花柳含丹日，山河入绮筵。欲知陪赏处，空外有飞烟。
暂幸珠筵地，俱怜石濑清。泛流张翠幕，拂迥挂红旌。
复道开行殿，钩陈列禁兵。和风吹鼓角，佳气动旗旌。
后骑回天苑，前山入御营。万方俱下拜，相与乐升平。
白羽摇丹壑，天营逼翠微。芳声耀今古，四海警宸威。
天路何其远，人间此会稀。空歌日云幕，霜月渐微微。
芳树摇春晚，晴云绕座飞。淮王正留客，不醉莫言归。
烛照香车入，花临宝扇开。莫令银箭晓，为尽合欢杯。
直事披三省，重关闭七门。广庭怜雪净，深屋喜炉温。
梵宇出三天，登临望八川。开襟坐霄汉，挥手拂云烟。
函谷青山外，昆池落日边。东京杨柳陌，少别已经年。
鱼乐偏寻藻，人闲屡采薇。丘中无俗事，身世两相违。
浩渺浸云根，烟岚出远村。鸟归沙有迹，帆过浪无痕。
望水知柔性，看山欲断魂。纵情犹未已，回马欲黄昏。
薄暮曲江头，仁祠暂可留。山形无隐霁，野色遍呈秋。
荷覆香泉密，藤缘宝树幽。平生厌尘事，过此忽悠悠。
卧来生白发，览镜忽成丝。远愧餐霞子，童颜且自持。
二百四十载，海内何纷纷。六国兵同合，七雄势未分。
闻道云中使，乘骢往复还。河兵守阳月，塞虏失阴山。
风驭忽泠然，云台路几千。蜀门峰势断，巴字水形连。
人隔壶中地，龙游洞里天。赠言回驭日，图画彼山川。
河润在明德，人康非外求。当闻力为政，遥慰我心愁。
饯子西南望，烟绵剑道微。桥寒金雁落，林曙碧鸡飞。
恋本亦何极，赠言微所求。莫令金谷水，不入故园流。
别驾促严程，离筵多故情。交深季作友，义重伯为兄。
镇静移吴俗，风流在汉京。会看陈仲举，从此拜公卿。
卧病人事绝，嗟君万里行。河桥不相送，江树远含情。
别路追孙楚，维舟吊屈平。可惜龙泉剑，流落在丰城。
弦歌试宰日，城阙赏心违。北谢苍龙去，南随黄鹄飞。
饮冰朝受命，衣锦昼还乡。为问东山桂，无人何自芳。
强饮离前酒，终伤别后神。谁怜散花萼，独赴日南春。
汉广不分天，舟移杳若仙。秋虹映晚日，江鹤弄晴烟。
越岭千重合，蛮溪十里斜。竹迷樵子径，萍匝钓人家。
林暗交枫叶，园香覆橘花。谁怜在荒外，孤赏足云霞。
南国无霜霰，连年见物华。青林暗换叶，红蕊续开花。
剑别龙初没，书成雁不传。离舟意无限，催渡复催年。
乘兴入幽栖，舟行日向低。岩花候冬发，谷鸟作春啼。
马上逢寒食，愁中属暮春。可怜江浦望，不见洛阳人。
北极怀明主，南溟作逐臣。故园肠断处，日夜柳条新。
说法初闻鸟，看心欲定猿。寥寥隔尘市，何异武陵源。
阳月南飞雁，传闻至此回。我行殊未已，何日复归来。
江静潮初落，林昏瘴不开。明朝望乡处，应见陇头梅。
山雨初含霁，江云欲变霞。但令归有日，不敢恨长沙。
客醉山月静，猿啼江树深。明朝共分手，之子爱千金。
旧交此零落，雨泣访遗尘。剑几传好事，池台伤故人。
国香兰已歇，里树橘犹新。不见吴中隐，空馀江海滨。
瑞塔千寻起，仙舆九日来。萸房陈宝席，菊蕊散花台。
三乘归净域，万骑饯通庄。就日离亭近，弥天别路长。
年光竹里遍，春色杏间遥。烟气笼青阁，流文荡画桥。
飞花随蝶舞，艳曲伴莺娇。今日陪欢豫，还疑陟紫霄。
羌笛写龙声，长吟入夜清。关山孤月下，来向陇头鸣。
逐吹梅花落，含春柳色惊。行观向子赋，坐忆旧邻情。
既接南邻磬，还随北里笙。平陵通曙响，长乐警宵声。
铁骑几时回，金闺怨早梅。雪寒花已落，风暖叶还开。
夕逐新春管，香迎小岁杯。盛时何足贵，书里报轮台。
日暮风亭上，悠悠旅思多。故乡临桂水，今夜渺星河。
暗草霜华发，空亭雁影过。兴来谁与语，劳者自为歌。
电影江前落，雷声峡外长。霁云无处所，台馆晓苍苍。
非君惜鸾殿，非妾妒娥眉。薄命由骄虏，无情是画师。
嫁来胡地日，不并汉宫时。辛苦无聊赖，何堪上马辞。
昔年分鼎地，今日望陵台。一旦雄图尽，千秋遗令开。
绮罗君不见，歌舞妾空来。恩共漳河水，东流无重回。
天使下西楼，含光万里秋。台前似挂镜，帘外如悬钩。
圣德超千古，皇风扇九围。天回万象出，驾动六龙飞。
岭外音书断，经冬复历春。近乡情更怯，不敢问来人。
家住嵩山下，好采旧山薇。自省游泉石，何曾不夜归。
愿与道林近，在意逍遥篇。自有灵佳寺，何用沃洲禅。
落花双树积，芳草一庭春。玩之堪兴异，何必见幽人。
晚入应真理，经行尚未回。房中无俗物，林下有青苔。
山游杳何处，迟回伊洛间。归寝忽成梦，宛在嵩丘山。
乡心新岁切，天畔独潸然。老至居人下，春归在客先。
岭猿同旦暮，江柳共风烟。已似长沙傅，从今又几年。
拾藻蜂初泊，衔花鸟未回。不言将巧笑，翻逐美人来。
去昼从云请，归轮伫日输。莫言相见阔，天上日应殊。
歌舞须连夜，神仙莫放归。参差随暮雨，前路湿人衣。
还以金屋贵，留兹宝席尊。江凫啸风雨，山鬼泣朝昏。
象物行周礼，衣冠集汉都。谁怜事虞舜，下里泣苍梧。
芳春桃李时，京都物华好。为岳岂不贵，所悲涉远道。
远道不可思，宿昔梦见之。赠君双佩刀，日夕视来期。
回首览燕赵，春生两河间。旷然万里馀，际海不见山。
雨歇青林润，烟空绿野闲。问乡何处所，目送白云还。
名山何壮哉，玄览一徘徊。御路穿林转，旌门倚石开。
鸾歌无岁月，鹤语记春秋。臣朔真何幸，常陪汉武游。
宝杯承露酌，仙管杂风流。今日陪欢豫，皇恩不可酬。
客思愁阴晚，边书驿骑归。殷勤凤楼上，还袂及春晖。
不分君恩断，新妆视镜中。容华尚春日，娇爱已秋风。
枕席临窗晓，帷屏向月空。年年后庭树，荣落在深宫。
忆梦残灯落，离魂暗马惊。可怜朝与暮，楼上独盈盈。
试陟江楼望，悠悠去国情。楚山霞外断，汉水月中平。
公子留遗邑，夫人有旧城。苍苍烟雾里，何处是咸京。
山光晴后绿，江色晚来清。为问东流水，何时到玉京。
十里绛山幽，千年汾水流。碑传门客见，剑是故人留。
云日能催晓，风光不惜年。赖逢征客尽，归在落花前。
回首览燕赵，春生两河间。旷然馀万里，际海不见山。
竹晦南汀色，荷翻北潭影。清兴殊示阑，林端照初景。
去来固无迹，动息如有情。日落山水静，为君起松声。
披襟乘石磴，列籍俯春泉。兰气熏山酌，松声韵野弦。
影飘垂叶外，香度落花前。兴洽林塘晚，重岩起夕烟。
百年怀土望，千里倦游情。高低寻戍道，远近听泉声。
漳叶才分色，山花不辨名。羁心何处尽，风急暮猿清。
穷途非所恨，虚室自相依。城阙居年满，琴尊俗事稀。
开襟方未已，分袂忽多违。东岩富松竹，岁暮幸同归。
征骖临野次，别袂惨江垂。川霁浮烟敛，山明落照移。
鹰风凋晚叶，蝉露泣秋枝。亭皋分远望，延想间云涯。
下驿穷交日，昌亭旅食年。相知何用早，怀抱即依然。
浦楼低晚照，乡路隔风烟。去去如何道，长安在日边。
海内存知己，天涯若比邻。无为在岐路，儿女共沾巾。
空园歌独酌，春日赋亲居。泽兰侵小径，河柳覆长渠。
雨去花光湿，风归叶影疏。山人不惜醉，唯畏绿尊虚。
烟霞春旦赏，松竹故年心。断山疑画障，悬溜泻鸣琴。
草遍南亭合，花开北院深。闲居饶酒赋，随兴欲抽簪。
金坛疏俗宇，玉洞侣仙群。花枝栖晚露，峰叶度晴云。
代北鸾骖至，辽西鹤骑旋。终希脱尘网，连翼下芝田。
鱼床侵岸水，鸟路入山烟。还题平子赋，花树满春田。
玉架残书隐，金坛旧迹迷。牵花寻紫涧，步叶下清溪。
别路馀千里，深恩重百年。正悲西候日，更动北梁篇。
野色笼寒雾，山光敛暮烟。终知难再奉，怀德自潸然。
泉声喧后涧，虹影照前桥。遽悲春望远，江路积波潮。
琴声销别恨，风景驻离欢。宁觉山川远，悠悠旅思难。
猿吟山漏晓，萤散野风秋。故人渺何际，乡关云雾浮。
客心千里倦，春事一朝归。还伤北园里，重见落花飞。
抱琴开野室，携酒对情人。林塘花月下，别似一家春。
山中兰叶径，城外李桃园。岂知人事静，不觉鸟声喧。
客念纷无极，春泪倍成行。今朝花树下，不觉恋年光。
物外山川近，晴初景霭新。芳郊花柳遍，何处不宜春。
缀叶归烟晚，乘花落照春。边城琴酒处，俱是越乡人。
野烟含夕渚，山月照秋林。还将中散兴，来偶步兵琴。
泛泛东流水，飞飞北上尘。归骖将别棹，俱是倦游人。
江送巴南水，山横塞北云。津亭秋月夜，谁见泣离群。
长江悲已滞，万里念将归。况属高风晚，山山黄叶飞。
观阙长安近，江山蜀路赊。客行朝复夕，无处是乡家。
九日重阳节，开门有菊花。不知来送酒，若个是陶家。
九日郊原望，平野遍霜威。兰气添新酌，花香染别衣。
九秋良会少，千里故人稀。今日龙山外，当忆雁书归。
上序披林馆，中京视物华。竹窗低露叶，梅径起风花。
景落春台雾，池侵旧渚沙。绮筵歌吹晚，幕雨泛香车。
大梁白云起，氛氲殊未歇。锦文触石来，盖影凌天发。
早闻年欲至，剪彩学芳辰。缀绿奇能似，裁红巧逼真。
花从箧里发，叶向手中春。不与时光竞，何名天上人。
三阳偏胜节，七日最灵辰。行庆传芳蚁，升高缀彩人。
年光竹里遍，春色杏间遥。烟气笼青阁，流文荡画桥。
飞花随蝶舞，艳曲伴莺娇。今日陪欢豫，还疑陟紫霄。
瑞塔千寻起，仙舆九日来。萸房陈宝席，菊蕊散花台。
同云接野烟，飞雪暗长天。拂树添梅色，过楼助粉妍。
三乘归净域，万骑饯通庄。就日离亭近，弥天别路长。
平明坐虚馆，旷望几悠哉。宿雾分空尽，朝光度隙来。
影低藤架密，香动药阑开。未展山阳会，空留池上杯。
石类支机影，池似泛槎流。暂惊河女鹊，终狎野人鸥。
紫陌追随日，青门相见时。宦游从此去，离别几年期。
芳桂尊中酒，幽兰下调词。他乡有明月，千里照相思。
日带晴虹上，花随早蝶来。雄风乘令节，馀吹拂轻灰。
濯龙春苑曙，翠凤晓旗舒。野色开烟后，山光澹月馀。
风长笳烟咽，川迥骑行疏。珠履陪仙驾，金声振属车。
貂冠朝彩振，乌署晓光分。欲啸迁乔侣，先飞掷地文。
岸花明水树，川鸟乱沙洲。羁眺伤千里，劳歌动四愁。
楚客秋悲动，梁台夕望赊。梧桐稍下叶，山桂欲开花。
气引迎寒露，光收向晚霞。长歌白水曲，空对绿池毕。
落日荒郊外，风景正凄凄。离人席上起，征马路傍嘶。
别酒倾壶赠，行书掩泪题。殷勤御沟水，从此各东西。
岐路方为客，芳尊暂解颜。人随转蓬去，春伴落梅还。
白云度汾水，黄河绕晋关。离心不可问，宿昔鬓成斑。
园楼春正归，入苑弄芳菲。密雨迎仙步，低云拂御衣。
危花沾易落，度鸟湿难飞。膏泽登千庾，欢情遍九围。
柳陌莺初啭，梅梁燕始归。和风泛紫若，柔露濯青薇。
日艳临花影，霞翻入浪晖。乘春重游豫，淹赏玩芳菲。
绿树炎氛满，朱楼夏景长。池含冻雨气，山映火云光。
春叶秋风起，苍葭晓露团。鹤鸣初警候，雁上欲凌寒。
曲池朝下雁，幽砌夕吟蛩。叶径兰芳尽，花潭菊气浓。
寒催四序律，霜度九秋钟。还当明月夜，飞盖远相从。
霜待临庭月，寒随入牖风。别有欢娱地，歌舞应丝桐。
玉烛年行尽，铜史漏犹长。池冷凝宵冻，庭寒积曙霜。
兰心未动色，梅馆欲含芳。裴回临岁晚，顾步伫春光。
事往昏朝雾，人亡折夜星。忠贤良可惜，图画入丹青。
宠服当年盛，芳魂此地穷。剑飞龙匣在，人去鹊巢空。
旦出扶桑路，遥升若木枝。云间五色满，霞际九光披。
蜀郡灵槎转，丰城宝剑新。将军临北塞，天子入西秦。
落日生蘋末，摇扬遍远林。带花疑凤舞，向竹似龙吟。
月动临秋扇，松清入夜琴。若至兰台下，还拂楚王襟。
英英大梁国，郁郁秘书台。碧落从龙起，青山触石来。
瑞气凌青阁，空濛上翠微。迥浮双阙路，遥拂九仙衣。
夜警千年鹤，朝零七月风。愿凝仙掌内，长奉未央宫。
瑞雪惊千里，同云暗九霄。地疑明月夜，山似白云朝。
逐舞花光动，临歌扇影飘。大周天阙路，今日海神朝。
地镇标神秀，峨眉上翠氛。泉飞一道带，峰出半天云。
宗子维城固，将军饮羽威。岩花鉴里发，云叶锦中飞。
玉关尘似雪，金穴马如龙。今日中衢上，尧尊更可逢。
楼写春云色，珠含明月辉。会因添雾露，方逐众川归。
日夕三江望，灵潮万里回。霞津锦浪云，月浦练花开。
九洛韶光媚，三川物候新。花明丹凤浦，日映玉鸡津。
四塞称天府，三河建洛都。飞云霭层阙，白日丽南隅。
细柳龙鳞映，长槐兔月阴。徒知观卫玉，讵肯挂秦巾。
向日莲花净，含风李树薰。已开千里国，还聚五星文。
孟母迁邻罢，将军辞第初。谁怜草玄处，独对一床书。
彩棹浮太液，清觞醉习家。诗情对明月，云曲拂流霞。
烟散龙形净，波含凤影斜。安仁动秋兴，鱼鸟思空赊。
笛怨绿珠去，箫随弄玉来。销忧聊暇日，谁识仲宣才。
布义孙卿子，登高楚屈平。铜台初下笔，乐观正飞缨。
乍有凌云势，时闻掷地声。造端长体物，无复大夫名。
悲丝光易染，叠素彩还沉。别有张芝学，书池幸见临。
我有昆吾剑，求趋夫子庭。白虹时切玉，紫气夜干星。
汉甸初收羽，燕城忽解围。影随流水急，光带落星飞。
夏列三成范，尧沉九日辉。断蛟云梦泽，希为识忘归。
桂影承宵月，虹辉接曙云。纵横齐八阵，舒卷引三军。
嘉宾饮未极，君子娱俱并。倘入丘之户，应知由也情。
将军曾制曲，司马屡陪观。本是胡中乐，希君马上弹。
既接南邻磬，还随北里笙。平陵通曙响，长乐警宵声。
秋至含霜动，春归应律鸣。欲知常待扣，金虚有馀清。
羌笛写龙声，长吟入夜清。关山孤月下，来向陇头鸣。
逐吹梅花落，含春柳色惊。行观向子赋，坐忆旧邻情。
汉帝临汾水，周仙去洛滨。郢中吟白雪，梁上绕飞尘。
响发行云驻，声随子夜新。愿君听扣角，当自识贤臣。
彩逐灵蛇转，形随舞凤来。甘泉宫起罢，花媚望风台。
映石先过魏，连城欲向秦。洛阳陪胜友，燕赵类佳人。
思妇屏辉掩，游人烛影长。玉壶初下箭，桐井共安床。
色带长河色，光浮满月光。灵山有珍瓮，仙阙荐君王。
汉使巾车远，河阳步障陈。云浮仙石日，霞满蜀江春。
妙舞随裙动，行歌入扇清。莲花依帐发，秋月鉴帷明。
金缕通秦国，为裘指魏君。落花遥写雾，飞鹤近图云。
舞拂丹霞上，歌清白雪中。伫将文绮色，舒卷帝王宫。
明月弹琴夜，清风入幌初。方知决胜策，黄石受兵书。
桂友寻东阁，兰交聚北堂。象筵分锦绣，罗荐合鸳鸯。
明鉴掩尘埃，含情照魏台。日中乌鹊至，花里凤凰来。
御热含风细，临秋带月明。同心如可赠，持表合欢情。
兔月清光隐，龙盘画烛新。三星花入夜，四序玉调晨。
每接高阳宴，长陪河朔游。会从玄石饮，云雨出圆丘。
吐吐依松磴，舒苗长石台。神农尝药罢，质子寄书来。
色湛仙人露，香传少女风。还依北堂下，曹植动文雄。
新溜满澄陂，圆荷影若规。风来香气远，日落盖阴移。
二月虹初见，三春蚁正浮。青蘋含吹转，紫帝带波流。
日色翻池上，潭花发镜中。五湖多赏乐，千里望难穷。
百尺条阴合，千年盖影披。岁寒终不改，劲节幸君知。
列宿分龙影，芳池写凤文。短箫何以奏，攀折为思君。
隐士颜应改，仙人路渐长。还欣上林苑，千岁奉君王。
大庾敛寒光，南枝独早芳。雪含朝暝色，风引去来香。
万里盘根植，千秋布叶繁。既荣潘子赋，方重陆生言。
玉花含霜动，金衣逐吹翻。愿辞湘水曲，长茂上林园。
屡向秦楼侧，频过洛水阳。鸣岐今日见，阿阁伫来翔。
日路朝飞急，霜台夕影寒。联翩依月树，迢递绕风竿。
喜逐行人至，愁随织女归。倘游明镜里，朝夕动光辉。
春晖满朔方，归雁发衡阳。望月惊弦影，排云结阵行。
往还倦南北，朝夕苦风霜。寄语能鸣侣，相随入帝乡。
芳树杂花红，群莺乱晓空。声分折杨吹，娇韵落梅风。
白雉振朝声，飞来表太平。楚郊疑凤出，陈宝若鸡鸣。
衔烛耀幽都，含章拟凤雏。西秦饮渭水，东洛荐河图。
带火移星陆，升云出鼎湖。希逢圣人步，庭阙正晨趋。
天马本来东，嘶惊御史骢。苍龙遥逐日，紫燕迥追风。
盈缺青冥外，东风万古吹。何人种丹桂，不长出轮枝。
解落三秋叶，能开二月花。过江千尺浪，入竹万竿斜。
北斗挂城边，南山倚殿前。云标金阙迥，树杪玉堂悬。
半岭通佳气，中峰绕瑞烟。小臣持献寿，长此戴尧天。
步辇千门出，离宫二月开。风光新柳报，宴赏落花催。
碧水摇空阁，青山绕吹台。圣情留晚兴，歌管送馀怀。
睿作尧君宝，孙谋梁国珍。明朝元会日，万寿乐章陈。
天回兔欲落，河旷鹊停飞。那堪尽此夜，复往弄残机。
独有宦游人，偏惊物候新。云霞出海曙，梅柳渡江春。
行止皆无地，招寻独有君。酒中堪累月，身外即浮云。
露白宵钟彻，风清晓漏闻。坐携馀兴往，还似未离群。
明月高秋迥，愁人独夜看。暂将弓并曲，翻与扇俱团。
冠盖非新里，章华即旧台。习池风景异，归路满尘埃。
花杂芳园鸟，风和绿野烟。更怀欢赏地，车马洛桥边。
二八泉扉掩，帷屏宠爱空。泪痕消夜烛，愁绪乱春风。
岁月催行旅，恩荣变苦辛。歌钟期重锡，拜手落花春。
叶疏荷已晚，枝亚果新肥。胜迹都无限，只应伴月归。
共有樽中好，言寻谷口来。薜萝山径入，荷芰水亭开。
日气含残雨，云阴送晚雷。洛阳钟鼓至，车马系迟回。
北地春光晚，边城气候寒。往来花不发，新旧雪仍残。
水作琴中听，山疑画里看。自惊牵远役，艰难促征鞍。
高兴要长寿，卑栖隔近臣。龙沙即此地，旧俗坐为邻。
歌管风轻度，池台日半斜。更看金谷骑，争向石崇家。
白露含明月，青霞断绛河。天街七襄转，阁道二神过。
忽遇惊风飘，自有浮云映。更也人皆仰，无待挥戈正。
别客长安道，思妇高楼上。所愿君莫违，清风时可访。
历历东井舍，昭昭右掖垣。云际龙文出，池中鸟色翻。
夜色凝仙掌，晨甘下帝庭。不觉九秋至，远向三危零。
天寒气不歇，景晦色方深。待访公超市，将予赴华阴。
春暮萍生早，日落雨飞馀。横彩分长汉，倒色媚清渠。
梁前朝影出，桥上晚光舒。愿逐旌旗转，飘飘侍直庐。
向日分千笑，迎风共一香。如何仙岭侧，独秀隐遥芳。
上弦明月半，激箭流星远。落雁带书惊，啼猿映枝转。
巴人缓疏节，楚客弄繁丝。欲作高张引，翻成下调悲。
虚牖风惊梦，空床月厌人。归期倘可促，勿度柳园春。
尧樽临上席，舜乐下前溪。任重由来醉，乘酣志转迷。
夜渚带浮烟，苍茫晦远天。舟轻不觉动，缆急始知牵。
听草遥寻岸，闻香暗识莲。唯看孤帆影，常似客心悬。
逸照含良玉，神花藻瑞金。独留长剑彩，终负昔贤心。
塞外虏尘飞，频年出武威。死生随玉剑，辛苦向金微。
久戍人将老，长征马不肥。仍闻酒泉郡，已合数重围。
陌头杨柳枝，已被春风吹。妾心正断绝，君怀那得知。
青楼含日光，绿池起风色。赠子同心花，殷勤此何极。
邀欢空伫立，望美频回顾。何时复采菱，江中密相遇。
北极严气升，南至温风谢。调丝竞短歌，拂枕怜长夜。
二月芳游始，开轩望晓池。绿兰日吐叶，红蕊向盈枝。
柳色行将改，君心幸莫移。阳春遽多意，唯愿两人知。
十月严阴盛，霜气下玉台。罗衣差自解，绮帐待君开。
电影江前落，雷声峡外长。朝云无处所，台馆晓苍苍。
阮籍蓬池上，孤韵竹林才。巨源从吏道，正拥使车来。
月生西海上，气逐边风壮。万里度关山，苍茫非一状。
汉兵开郡国，胡马窥亭障。夜夜闻悲笳，征人起南望。
春分自淮北，寒食渡江南。忽见浔阳水，疑是宋家潭。
驻马西桥上，回车南陌头。故人从此隔，风月坐悠悠。
洛渚问吴潮，吴门想洛桥。夕烟杨柳岸，春水木兰桡。
城邑高楼近，星辰北斗遥。无因生羽翼，轻举托还飙。
八座图书委，三台章奏盈。举杯常有劝，曳履忽无声。
旅魂惊塞北，归望断河西。春风若可寄，暂为绕兰闺。
三月重三日，千春续万春。圣泽如东海，天文似北辰。
云物开千里，天行乘九月。丝言丹凤池，旆转苍龙阙。
柔远安夷俗，和亲重汉年。军容旌节送，国命锦车传。
琴曲悲千里，箫声恋九天。唯应西海月，来就掌珠圆。
龙笛迎金榜，骊歌送锦轮。那堪桃李色，移向虏庭春。
闻君佐繁昌，临风怅怀此。傥到平舆泉，寄谢干将里。
长乐喜春归，披香瑞雪霏。花从银阁度，絮绕玉窗飞。
山花添圣酒，涧竹绕熏琴。愿奉瑶池驾，千春侍德音。
主歌悲顾鹤，帝策重安人。独有琼箫去，悠悠思锦轮。
地限骄南牧，天临饯北征。解衣延宠命，横剑总威名。
上林宫馆好，春光独早知。剪花疑始发，刻燕似新窥。
舆辇乘人日，登临上凤京。风寻歌曲飏，雪向舞行萦。
千官随兴合，万福与时并。承恩长若此，微贱幸升平。
殿上呼方朔，人间失武丁。天文兹夜里，光映紫微庭。
外馆逾河右，行营指路岐。和新悲远嫁，忍爱泣将离。
旌旆羌风引，轩车汉月随。那堪马上曲，时向管中吹。
沙塞三河道，金闺二月春。碧烟杨柳色，红粉绮罗人。
正月符嘉节，三春玩物华。忘怀寄尊酒，陶性狎山家。
柳翠含烟叶，梅芳带雪花。光阴不相借，迟迟落景斜。
水叶分莲沼，风花落柳枝。自符河朔趣，宁羡高阳池。
柳摇风处色，梅散日前花。淹留洛城晚，歌吹石崇家。
月下多游骑，灯前饶看人。欢乐无穷已，歌舞达明晨。
柳处云疑叶，梅间雪似花。日落归途远，留兴伴烟霞。
他乡月夜人，相伴看灯轮。光随九华出，影共百枝新。
门邀千里驭，杯泛九光霞。日落山亭晚，雷送七香车。
轻苔网危石，春水架平沙。赏极林塘暮，处处起烟霞。
上序春晖丽，中园物候华。高才盛文雅，逸兴满烟霞。
参差金谷树，皎镜碧塘沙。萧散林亭晚，倒载欲还家。
莺吟上乔木，雁往息平沙。相看会取醉，宁知还路赊。
忽闻莺响谷，于此命相知。正开彭泽酒，来向高阳池。
柳叶风前弱，梅花影处危。赏洽林亭晚，落照下参差。
止水分岩镜，闲庭枕浦沙。未极林泉赏，参差落照斜。
薄晚啸游人，车马乱驱尘。月光三五夜，灯焰一重春。
烟云迷北阙，箫管识南邻。洛城终不闭，更出小平津。
岸柳开新叶，庭梅落早花。兴洽林亭晚，方还倒载车。
三春休晦节，九谷泛年华。半晴馀细雨，全晚澹残霞。
尊开疏竹叶，管应落梅花。兴阑相顾起，流水送香车。
水文生旧浦，风色满新花。日暮连归骑，长川照晚霞。
林烟含障密，竹雨带珠危。兴阑巾倒戴，山公下习池。
飞观写春望，开宴坐汀沙。积溜含苔色，晴空荡日华。
紫兰方出径，黄莺未啭枝。别有陶春日，青天云雾披。
春来日渐赊，琴酒逐年华。欲向文通径，先游武子家。
池碧新流满，岩红落照斜。兴阑情未尽，步步惜风花。
绮筵乘晦景，高宴下阳池。濯雨梅香散，含风柳色移。
轻尘依扇落，流水入弦危。勿顾林亭晚，方欢云雾披。
永日奏文时，东风摇荡夕。浩然思乐事，翻复饯征客。
淮水春流清，楚山暮云白。勿言行路远，所贵专城伯。
彩异惊流雪，香饶点便风。裁成识天意，万物与花同。
御道红旗出，芳园翠辇游。绕花开水殿，架竹起山楼。
楼观空烟里，初年瑞雪过。苑花齐玉树，池水作银河。
七日祥图启，千春御赏多。轻飞传彩胜，天上奉薰歌。
嘉会宜长日，高筵顺动时。晓光云外洗，晴色雨馀滋。
平明敞帝居，霰雪下凌虚。写月含珠缀，从风薄绮疏。
清道丰人望，乘时汉主游。恩晖随霰下，庆泽与云浮。
泉暖惊银碛，花寒爱玉楼。鼎臣今有问，河伯且应留。
稍发仙人履，将题别驾舆。明年征拜入，荆玉不藏诸。
泉溜含风急，山烟带日微。茂曹今去矣，人物喜东归。
聚散同行客，悲欢属故人。少年追乐地，遥赠一沾巾。
旧国才因地，当朝史命官。遗文征阙简，还思采芳兰。
浦暗渔舟入，川长猎骑稀。客悲逢薄暮，况乃事戎机。
鬓发愁氛换，心情险路迷。方知向蜀者，偏识子规啼。
三月松作花，春行日渐赊。竹障山鸟路，藤蔓野人家。
透石飞梁下，寻云绝磴斜。此中谁与乐，挥涕语年华。
在德何夷险，观风复往还。自能同善闭，中路可无关。
玉关征戍久，空闺人独愁。寒露湿青苔，别来蓬鬓秋。
人坐青楼晚，莺语百花时。愁多人易老，断肠君不知。
息燕归檐静，飞花落院闲。不愁愁自著，谁道忆乡关。
岁穷惟益老，春至却辞家。可惜东园树，无人也作花。
怀印喜将归，窥巢恋且依。自知栖不定，还欲向南飞。
兔子死兰弹，持来挂竹竿。试将明镜照，何异月中看。
章奏中京罢，云泉别业归。拂琴铺野席，牵柳挂朝衣。
垂露和仙药，烧香诵道经。莫将山水弄，持与世人听。
故友汉中尉，请为西蜀吟。人家多种橘，风土爱弹琴。
雪暗穷海云，洒空纷似露。朔风吹故里，宛转玉阶树。
十月繁霜下，征人远凿空。云摇锦车节，海照角端弓。
窗暗网罗白，阶秋苔藓黄。应门寂已闭，流涕向昭阳。
妾家越水边，摇艇入江烟。既觅同心侣，复采同心莲。
切切夜闺冷，微微孤烛然。玉盘红泪滴，金烬彩光圆。
征客戍金微，愁闺独掩扉。尘埃生半榻，花絮落残机。
香萼媚红滋，垂条萦绿丝。情人拂瑶袂，共惜此芳时。
层岩远接天，绝岭上栖烟。松低轻盖偃，藤细弱丝悬。
石明如挂镜，苔分似列钱。暂策为龙杖，何处得神仙。
浦夏荷香满，田秋麦气清。讵假沧浪上，将濯楚臣缨。
白云乡思远，黄图归路难。唯馀西向笑，暂似当长安。
闲庭落景尽，疏帘夜月通。山灵响似应，水净望如空。
宿云低迥盖，残月上虚轮。幸此承恩洽，聊当故乡春。
碧落澄秋景，玄门启曙关。人疑列御至，客似令威还。
月迥寒沙净，风急夜江秋。不学浮云影，他乡空滞留。
素服三川化，乌裘十上还。莫言无皓齿，时俗薄朱颜。
喜逐行前至，忧从望里宽。今夜南枝鹊，应无绕树难。
繁花明日柳，疏蕊落风梅。将期重交态，时慰不然灰。
满月临弓影，连星入剑端。不学燕丹客，空歌易水寒。
星楼望蜀道，月峡指吴门。万行流别泪，九折切惊魂。
雪影含花落，云阴带叶昏。还愁三径晚，独对一清尊。
夕涨流波急，秋山落日寒。惟有思归引，凄断为君弹。
挂瓢余隐舜，负鼎尔干汤。竹叶离樽满，桃花别路长。
振衣游紫府，飞盖背青田。虚心恒警露，孤影尚凌烟。
离歌凄妙曲，别操绕繁弦。在阴如可和，清响会闻天。
当歌应破涕，哀命返穷愁。别后能相忆，东陵有故侯。
芳尊徒自满，别恨转难胜。客似游江岸，人疑上灞陵。
寒更承夜永，凉景向秋澄。离心何以赠，自有玉壶冰。
灵峰标胜境，神府枕通川。玉殿斜连汉，金堂迥架烟。
断风疏晚竹，流水切危弦。别有青门外，空怀玄圃心。
返照下层岑，物外狎招寻。兰径薰幽珮，槐庭落暗金。
水下看妆影，眉头画月新。寄言曹子建，个是洛川神。
独坐怀明发，长谣苦未安。自应迷北叟，谁肯问南冠。
生死交情异，殷忧岁序阑。空馀朝夕鸟，相伴夜啼寒。
当歌凄别曲，对酒泣离忧。还望青门外，空见白云浮。
雪明书帐冷，水静墨池寒。独此琴台夜，流水为谁弹。
重岩抱危石，幽涧曳轻云。绕镇仙衣动，飘蓬羽盖分。
锦色连花静，苔光带叶熏。讵知吴会影，长抱谷城文。
盖阴笼迥树，阵影抱危城。非将吴会远，飘荡帝乡情。
西陆蝉声唱，南冠客思侵。那堪玄鬓影，来对白头吟。
露重飞难进，风多响易沉。无人信高洁，谁为表予心。
龙云玉叶上，鹤雪瑞花新。影乱铜乌吹，光销玉马津。
紫陌炎氛歇，青蘋晚吹浮。乱竹摇疏影，萦池织细流。
南陆铜浑改，西郊玉叶轻。泛斗瑶光动，临阳瑞色明。
盖阴连凤阙，阵影翼龙城。讵知时不遇，空伤流滞情。
九秋行已暮，一枝聊暂安。隐榆非谏楚，噪柳异悲潘。
玉关寒气早，金塘秋色归。泛掌光逾净，添荷滴尚微。
变霜凝晓液，承月委圆辉。别有吴台上，应湿楚臣衣。
散彩萦虚牖，飘花绕洞房。下帷如不倦，当解惜馀光。
联翩辞海曲，遥曳指江干。阵去金河冷，书归玉塞寒。
绿竹寒天笋，红蕉腊月花。金绳倘留客，为系日光斜。
城上风威冷，江中水气寒。戎衣何日定，歌舞入长安。
此地别燕丹，壮士发冲冠。昔时人已没，今日水犹寒。
寒更承夜永，凉夕向秋澄。离心何以赠，自有玉壶冰。
彼木生何代，为槎复几年。欲乘银汉曲，先泛玉池边。
拥溜根横岸，沉波影倒悬。无劳问蜀客，此处即高天。
逐赏平阳第，鸣笳上苑东。鸟吟千户竹，蝶舞百花丛。
平明出御沟，解缆坐回舟。绿水澄明月，红罗结绮楼。
弦歌争浦入，冠盖逐川流。白鱼臣作伴，相对舞王舟。
重关钟漏通，夕敞凤凰宫。双阙祥烟里，千门明月中。
酒杯浮湛露，歌曲唱流风。侍臣咸醉止，恒惭恩遇崇。
瑞云千里映，祥辉四望新。随风乱鸟翅，泛水结鱼鳞。
布叶疑临夏，开花讵待春。愿得承嘉景，无令掩桂轮。
直念恩华重，长嗟报效微。方思助日月，为许愿曾飞。
北伐虽全赵，东归不王秦。空歌拔山力，羞作渡江人。
馀花鸟弄尽，新叶虫书遍。零落心自知，芳菲君不见。
哀弦调已绝，艳曲不须长。共看西陵暮，秋烟起白杨。
紫禁肃晴氛，朱楼落晓云。豫游龙驾转，天乐凤箫闻。
竹外仙亭出，花间辇路分。微臣一何幸，词赋奉明君。
天杯承露酌，仙管杂风流。今日陪欢豫，皇恩不可酬。
秋入长门殿，木落洞房虚。妾思宵徒静，君恩日更疏。
坠露清金阁，流萤点玉除。还将闺里恨，遥问马相如。
携酒上春台，行歌伴落梅。醉罢卧明月，乘梦游天台。
青楼挂明镜，临照不胜悲。白发今如此，人生能几时。
秋风下山路，明月上春期。叹息君恩尽，容颜不可思。
庭阴幕青霭，帘影散红芳。寄语同心伴，迎春且薄妆。
野路归骖转，河洲宿鸟惊。宾游宽旅宴，王事促严程。
日月天门近，风烟夜路长。自怜穷浦雁，岁岁不随阳。
碧潭去已远，瑶华折遗谁。若问辽阳戍，悠悠天际旗。
皎皎白林秋，微微翠山静。禅居感物变，独坐开轩屏。
风泉夜声杂，月露宵光冷。多谢忘机人，尘忧未能整。
遥遥去巫峡，望望下章台。巴国山川尽，荆门烟雾开。
故乡杳无际，日暮且孤征。川原迷旧国，道路入边城。
钟梵经行罢，香林坐入禅。岩庭交杂树，石濑泻鸣泉。
边地无芳树，莺声忽听新。间关如有意，愁绝若怀人。
愿与金庭会，将待玉书征。还丹应有术，烟驾共君乘。
片云生极浦，斜日隐离亭。坐看征骑没，惟见远山青。
别馆分周国，归骖入汉京。地连函谷塞，川接广阳城。
望迥楼台出，途遥烟雾生。莫言长落羽，贫贱一交情。
转蓬方不定，落羽自惊弦。山水一为别，欢娱复几年。
离亭暗风雨，征路入云烟。还因北山径，归守东陂田。
故人洞庭去，杨柳春风生。相送河洲晚，苍茫别思盈。
宝剑千金买，平生未许人。怀君万里别，持赠结交亲。
孤松宜晚岁，众木爱芳春。已矣将何道，无令白首新。
负书犹在汉，怀策未闻秦。复此穷秋日，芳樽别故人。
海气侵南部，边风扫北平。莫卖卢龙塞，归邀麟阁名。
黄鹤烟云去，青江琴酒同。离帆方楚越，沟水复西东。
谢病南山下，幽卧不知春。使星入东井，云是故交亲。
惠风吹宝瑟，微月忆清真。凭轩一留醉，江海寄情人。
山水开精舍，琴歌列梵筵。人疑白楼赏，地似竹林禅。
对户池光乱，交轩岩翠连。色空今已寂，乘月弄澄泉。
鹤舞千年树，虹飞百尺桥。还疑赤松子，天路坐相邀。
细叶犹含绿，鲜花未吐红。忘忧谁见赏，空此北堂中。
寻春游上路，追宴入山家。主第簪缨满，皇州景望华。
玉池初吐溜，珠树始开花。欢娱方未极，林阁散馀霞。
楼上看珠妓，车中见玉人。芳宵殊未极，随意守灯轮。
汉庭荣巧宦，云阁薄边功。可怜骢马使，白首为谁雄。
望苑长为客，商山遂不归。谁怜北陵井，未息汉阴机。
白云苍梧来，氛氲万里色。闻君太平世，栖泊灵台侧。
果思夏来茂，花嫌春去早。行乐无限时，皇情及芳草。
风高大夫树，露下将军药。待闻出塞还，丹青上麟阁。
虎殿成鸿业，猿岩题凤赋。既荷大君恩，还蒙小山遇。
同居洛阳陌，经日懒相求。及尔江湖去，言别怅悠悠。
共君春种瓜，本期清夏暑。瓜成人已去，失望将谁语。
故交索将尽，后进稀相识。独怜半死心，尚有寒松直。
坐啸人事闲，佳游野情发。山门送落照，湖口升微月。
奈何任一柱，斯焉容众材。奇功非长世，今馀草露台。
落花生芳春，孤月皎清夜。复逢利交客，题户遥相谢。
塞上绵应折，江南草可结。欲持梅岭花，远竞榆关雪。
宿怀终南意，及此语云峰。夜闻竹涧静，晓望林岭重。
春烟生古石，时鸟戏幽松。岂无山中赏，但畏心莫从。
济北神如在，淮南药未成。共期终莫遂，寥落两无成。
川明分渭水，树暗辨新丰。岩壑清音暮，天歌起大风。
春野开离宴，云天起别词。空弹马上曲，讵减凤楼思。
竹院龙鸣笛，梧宫凤绕林。大风将小雅，一字尽千金。
绿竹初成苑，丹砂欲化金。乘龙与骖凤，歌吹满山林。
爽气凝情迥，寒光映浦深。忘忧题此观，为乐赏同心。
月向天边下，花从日里生。不承悬象意，谁辨照心明。
回銮青岳观，帐殿紫烟峰。仙路迎三鸟，云衢驻两龙。
斗力频催鼓，争都更上筹。春来百种戏，天意在宜秋。
温谷媚新丰，骊山横半空。汤池薰水殿，翠木暖烟宫。
起疾逾仙药，无私合圣功。始知尧舜德，心与万人同。
舞席千花妓，歌船五彩楼。群欢与王泽，岁岁满皇州。
东壁图书府，西园翰墨林。诵诗闻国政，讲易见天心。
舞度花为伴，莺来管作群。太平多乐事，春物共氛氲。
凉风吹夜雨，萧瑟动寒林。正有高堂宴，能忘迟暮心。
军中宜剑舞，塞上重笳音。不作边城将，谁知恩遇深。
柳蔓怜垂拂，藤梢爱上寻。讶君轩盖侣，非复俗人心。
凤吹遥将断，龙旗送欲还。倾都邀节使，传酌缓离颜。
春碛沙连海，秋城月对关。和戎因赏魏，定远莫辞班。
东山怀卧理，南省怅悲翁。共见前途促，何知后会同。
此别黄叶下，前期安可知。谁怜楚南树，不为岁寒移。
常时好闲独，朋旧少相过。及尔宣风去，方嗟别日多。
夜月临江浦，春云历楚台。调饥坐相望，绣服几时回。
白露鹰初下，黄尘骑欲飞。明年春酒熟，留酌二星归。
仿佛长安陌，平生是旧游。何时复相遇，宛在水中流。
澹泊含秋景，虚明抱夜规。无因留绝翰，云海意差池。
孤城抱大江，节使往朝宗。果是台中旧，依然水上逢。
和玉悲无已，长沙宦不成。天从扇枕愿，人遂倚门情。
方外怀司马，江东忆步兵。问君栖泊处，空岭夜猿惊。
剑拔蛟随断，弓张鸟自摧。阳桥书落落，驿马定先回。
浦树悬秋影，江云烧落辉。离魂似征帆，恒往帝乡飞。
津亭拔心草，江路断肠猿。他日将何见，愁来独倚门。
老亲依北海，贱子弃南荒。有泪皆成血，无声不断肠。
此中逢故友，彼地送还乡。愿作枫林叶，随君度洛阳。
二年共游处，一旦各西东。请君聊驻马，看我转征蓬。
秋雁逢春返，流人何日归。将余去国泪，洒子入乡衣。
寄目云中鸟，留欢酒上歌。影移春复间，迟暮两如何。
江如晓天净，石似暮霞张。征帆一流览，宛若巫山阳。
楚客思归路，秦人谪异乡。猿鸣孤月夜，再使泪沾裳。
白发因愁改，丹心托梦回。皇恩若再造，为忆不然灰。
北极辞明代，南溟宅放臣。丹诚由义尽，白发带愁新。
鸟坠炎洲气，花飞洛水春。平生歌舞席，谁忆不归人。
山城丰日暇，闭户见天心。东旷迎朝色，西楼引夕阴。
书观千载近，学静二毛深。忽有南风至，吹君堂上琴。
危楼泻洞湖，积水照城隅。命驾邀渔火，通家引凤雏。
山晴红蕊匝，洲晓绿苗铺。举目思乡县，春光定不殊。
共忆浮桥晚，无人不醉归。寄书题此日，雁过洛阳飞。
亭帐凭高出，亲朋自远来。短歌将急景，同使兴情催。
微霜拂宫桂，凄吹扫庭槐。荣盛更如此，惭君独见哀。
富贵还乡国，光华满旧林。秋风树不静，君子叹何深。
故老空悬剑，邻交日散金。众芳摇落尽，独有岁寒心。
喜候开星驿，欢声发市人。金环能作赋，来入管弦声。
世上求真客，天台去不还。传闻有仙要，梦寐在兹山。
朱阙青霞断，瑶堂紫月闲。何时枉飞鹤，笙吹接人间。
旧馆分江日，凄然望落晖。相逢传旅食，临别换征衣。
昔记山川是，今伤人代非。往来皆此路，生死不同归。
萍散鱼时跃，林幽鸟任歌。悠然白云意，乘兴抱琴过。
至乐都忘我，冥心自委和。今年只如此，来岁知如何。
旅泊青山夜，荒庭白露秋。洞房悬月影，高枕听江流。
猿响寒岩树，萤飞古驿楼。他乡对摇落，并觉起离忧。
圣德垂甘露，天章下大风。又乘黄阁赏，愿作黑头公。
西掖恩华降，南宫命席阑。讵知鸡树后，更接凤池欢。
秋阴士多感，雨息夜无尘。清樽宜明月，复有平生人。
醉后乐无极，弥胜未醉时。动容皆是舞，出语总成诗。
今日此相送，明年此相待。天上客星回，知君渡东海。
即今三伏尽，尚自在临邛。归途千里外，秋月定相逢。
蜀地寒犹暖，正朝发早梅。偏惊万里客，已复一年来。
去国年方晏，愁心转不堪。离人与江水，终日向西南。
实相归悬解，虚心暗在通。澄江明月内，应是色成空。
危石江中起，孤云岭上还。相逢皆得意，何处是乡关。
夜风吹醉舞，庭户对酣歌。愁逐前年少，欢迎今岁多。
今岁元日乐，不谢往年春。知向来心道，谁为昨夜人。
三月时将尽，空房妾独居。蛾眉愁自结，鬓发没情梳。
客心惊暮序，宾雁下沧洲。共赏重阳节，言寻戏马游。
晚景寒鸦集，秋风旅雁归。水光浮日出，霞彩映江飞。
悬榻迎宾下，趋庭学礼闻。风传琴上意，遥向日华纷。
层观远沈沈，鸾旗九日临。帷宫压水岸，步辇入烟岑。
羽客今何在，空寻伊洛间。忽闻归苦县，复想入函关。
未作千年别，犹应七日还。神仙不可见，寂寞返蓬山。
桂宫明月夜，兰殿起秋风。云汉弥年阻，星筵此夕同。
叶向朝霁密，花含宿润开。幸承天泽豫，无使日光催。
上日登楼赏，中天御辇飞。后庭联舞唱，前席仰恩辉。
睿作风云起，农祥雨雪霏。幸陪人胜节，长愿奉垂衣。
水如银度烛，云似玉披衣。为得因风起，还来就日飞。
望幸纡千乘，登高自九重。台疑临戏马，殿似接疏龙。
地出南关远，天回北斗尊。宁知一柱观，却启四禅门。
洛渚问吴潮，吴门想洛桥。夕烟杨柳岸，春水木兰桡。
城邑南楼近，星辰北斗遥。无因生羽翼，轻举托还飙。
有鸟图南去，无人见北来。闭门沧海曲，云雾待君开。
上月重阳满，中天万乘来。萸依佩里发，菊向酒边开。
饯酒临丰树，褰帷出鲁阳。蕙兰春已晚，桐柏路犹长。
宝台耸天外，玉辇步云端。日丽重阳景，风摇季月寒。
仙菊含霜泛，圣藻临云锡。愿陪九九辰，长奉千千历。
宝宫星宿劫，香塔鬼神功。王游盛尘外，睿览出区中。
日宇开初景，天词掩大风。微臣谢时菊，薄采入芳丛。
娇莺弄新响，斜日散馀晖。谁忍孤游客，言念独依依。
客心惊落木，夜坐听秋风。朝日看容鬓，生涯在镜中。
睿赏叶通三，宸游契重九。兰将叶布席，菊用香浮酒。
落日下桑榆，秋风歇杨柳。幸齐东户庆，希荐南山寿。
忽见寒梅树，开花汉水滨。不知春色早，疑是弄珠人。
啼鸟弄花疏，游蜂饮香遍。叹息春风起，飘零君不见。
秦地平如掌，层城入云汉。楼阁九衢春，车马千门旦。
君子事行役，再空芳岁期。美人旷延伫，万里浮云思。
高台临广陌，车马纷相续。回首思旧乡，云山乱心曲。
远望河流缓，周看原野绿。向夕林鸟还，忧来飞景促。
忆昔王子晋，凤笙游云空。挥手弄白日，安能恋青宫。
结交三十载，同游一万里。情为契阔生，心由别离死。
拜恩前后人，从宦差池起。今尔归汉东，明珠报知己。
周王甲子旦，汉后德阳宫。洒瑞天庭里，惊春御苑中。
山中气色和，宸赏第中过。辇路披仙掌，帷宫拂帝萝。
泉临香涧落，峰入翠云多。无异登玄圃，东南望白河。
玉就歌中怨，珠辞掌上恩。西戎非我匹，明主至公存。
紫凤真人府，斑龙太上家。天流芝盖下，山转桂旗斜。
圣藻垂寒露，仙杯落晚霞。唯应问王母，桃作几时花。
九门开洛邑，双阙对河桥。白日青春道，轩裳半下朝。
昔年分鼎地，今日望陵台。一旦雄图尽，千秋遗令开。
绮罗君不见，歌舞妾空来。恩共漳河水，东流无重回。
月皎风泠泠，长门次掖庭。玉阶闻坠叶，罗幌见飞萤。
月明三峡曙，潮满九江春。为问阳台客，应知入梦人。
秋近雁行稀，天高鹊夜飞。妆成应懒织，今夕渡河归。
铁马三军去，金闺二月还。边愁离上国，春梦失阳关。
天使下西楼，光含万象秋。台前疑挂镜，帘外似悬钩。
烛送香车入，花临宝扇开。莫令银箭晓，为尽合欢杯。
陇山飞落叶，陇雁度寒天。愁见三秋水，分为两地泉。
铁骑几时回，金闺怨早梅。雪寒花已落，风暖叶应开。
夕逐新春管，香迎小岁杯。盛时何足贵，书里报轮台。
非君惜鸾殿，非妾妒蛾眉。薄命由骄虏，无情是画师。
十年通大漠，万里出长平。寒日生戈剑，阴云拂旆旌。
饥乌啼旧垒，疲马恋空城。辛苦皋兰北，胡霜损汉兵。
宫女怜芳树，裁花竞早荣。寒依刀尺尽，春向绮罗生。
西禁青春满，南端皓月微。千庐宵驾合，五夜晓钟稀。
星斗横纶阁，天河度琐闱。烟光章奏里，纷向夕郎飞。
闻道清明近，春闱向夕阑。行游昼不厌，风物夜宜看。
河宗来献宝，天子命焚裘。独负池阳议，言从建礼游。
良守初分岳，嘉声即润河。还从汉阙下，倾耳听中和。
一台推往妙，三史伫来修。应宰凫还集，辞郎雉少留。
郊筵乘落景，亭传理残秋。愿以弦歌暇，芝兰想旧游。
碧海开龙藏，青云起雁堂。潮声迎法鼓，雨气湿天香。
流涧含轻雨，虚岩应薄雷。正逢鸾与鹤，歌舞出天来。
独游千里外，高卧七盘西。晓月临窗近，天河入户低。
小度巫山峡，荆南春欲分。使君滩上草，神女馆前云。
雨露何时及，京华若个边。思君无限泪，堪作日南泉。
花柳争朝发，轩车满路迎。帝乡遥可念，肠断报亲情。
昨夜南亭望，分明梦洛中。室家谁道别，儿女案尝同。
忆昨经过处，离今二十年。因君访生死，相识几人全。
野桥疑望日，山火类焚书。唯有骊峰在，空闻厚葬馀。
喜气迎冤气，青衣报白衣。还将合浦叶，俱向洛城飞。
十里绛山幽，千年汾水流。碑传门客建，剑是故人留。
陇树烟含夕，山门月对秋。古来钟鼎盛，共尽一蒿丘。
目劳西北云，心醉东南嶂。昔日青溪子，胡然此无状。
江外多山水，招要步马来。琴将天籁合，酒共鸟声催。
岩坐攀红药，溪行爱绿苔。所怀非此地，游望亦裴回。
美酒值芳春，醒馀气益真。降欢时倒履，乘兴偶翻巾。
语别意凄凄，零陵湘水西。佳人金谷返，爱子洞庭迷。
旧馆逢花发，他山值鸟啼。江天千里望，谁见绿蘋齐。
终日西北望，何处是京县。屡登高春台，徒使泪如霰。
远树烟间没，长江地际摇。帝城驰梦想，归帆满风飙。
重阳初启节，无射正飞灰。寂寞风蝉至，连翩霜雁来。
北竹青桐北，南桐绿竹南。竹林君早爱，桐树我初贪。
凤栖桐不愧，凤食竹何惭。栖食更如此，馀非凤所堪。
江如晓天静，石似暮云张。征帆一流览，宛若巫山阳。
楚客思归路，秦人谪异乡。猿鸣孤月夜，再使泪沾裳。
傍海皆荒服，分符重汉臣。云山百越路，市井十洲人。
执玉来朝远，还珠入贡频。连年不见雪，到处即行春。
长门落景尽，洞房秋月明。玉阶草露积，金屋网尘生。
妾妒今应改，君恩惜未平。寄语临邛客，何时作赋成。
流景一何速，年华不可追。解佩安所赠，怨咽空自悲。
魂处自目成，色授开心许。迢迢不可见，日暮空愁予。
绮阁云霞满，芳林草树新。鸟惊疑欲曙，花笑不关春。
泛艳春幌风，裴回秋户月。可怜军书断，空使流芳歇。
紫陌开行树，朱城出晚霞。犹怜惯去国，疑是梦还家。
风弱知催柳，林青觉待花。交亲望归骑，几处拥年华。
金鼎属元方，琐闱连季常。畏盈聊出守，分命乃维良。
抱玉三朝楚，怀书十上秦。年年洛阳陌，花鸟弄归人。
秋郊日半隐，野树烟初映。风水正萧条，那甚动离咏。
荡子戍辽东，连年信不通。尘生锦步障，花送玉屏风。
只怨红颜改，宁辞玉簟空。系书春雁足，早晚到云中。
岁去红颜尽，愁来白发新。今朝开镜匣，疑是别逢人。
闻道成都酒，无钱亦可求。不知将几斗，销得此来愁。
春雪满空来，触处似花开。不知园里树，若个是真梅。
零落嗟残命，萧条托胜因。方烧三界火，遽洗六情尘。
隔岭天花发，凌空月殿新。谁令乡国梦，终此学分身。
闻君庭竹咏，幽意岁寒多。叹息为冠小，良工将奈何。
畏途方万里，生涯近百年。不知将白首，何处入黄泉。
九陌连灯影，千门度月华。倾城出宝骑，匝路转香车。
游客三江外，单栖百虑违。山川忆处近，形影梦中归。
夜月明虚帐，秋风入捣衣。从来不惯别，况属雁南飞。
圣念飞玄藻，仙仪下白兰。日斜征盖没，归骑动鸣鸾。
绿叶迎春绿，寒枝历岁寒。愿持柏叶寿，长奉万年欢。
环潭澄晓色，叠嶂照秋影。幽致欣所逢，纷虑自兹屏。
剪彩迎初候，攀条故写真。花随红意发，叶就绿情新。
嫩色惊衔燕，轻香误采人。应为熏风拂，能令芳树春。
河气通仙掖，天文入睿词。今宵望灵汉，应得见蛾眉。
秋豫凝仙览，宸游转翠华。呼鹰下鸟路，戏马出龙沙。
日月宜长寿，人天得大通。喜闻题宝偈，受记莫由同。
云物中京晓，天人外馆开。飞桥象河汉，悬榜学蓬莱。
圣后经纶远，谋臣计画多。受降追汉策，筑馆许戎和。
俗化乌孙垒，春生积石河。六龙今出饯，双鹤愿为歌。
坐叹公槐落，行闻宰树悲。壑舟今已去，宁有济川期。
公主林亭地，清晨降玉舆。画桥飞渡水，仙阁迥临虚。
重九临商节，登高出汉宫。正逢萸实满，还对菊花丛。
箫鼓谙仙曲，山河入画屏。幸兹陪宴喜，无以效丹青。
万乘临真境，重阳眺远空。慈云浮雁塔，定水映龙宫。
九秋光顺豫，重节霁良辰。登高识汉苑，问道侍轩臣。
重阳玉律应，万乘金舆出。风起韵虞弦，云开吐尧日。
重阳乘令序，四野开晴色。日月数初并，乾坤圣登极。
菊黄迎酒泛，松翠凌霜直。游海难为深，负山徒倦力。
九日报仙家，三秋转岁华。呼鹰下鸟路，戏马出龙沙。
玉辇移中禁，珠梯览四禅。重阶清汉接，飞窦紫霄悬。
雕戈秋日丽，宝剑晓霜霏。献觞乘菊序，长愿奉天晖。
摘果珠盘献，攀萸玉辇回。愿将尘露点，遥奉光明台。
就日摇香辇，凭云出梵天。祥氛与佳色，相伴杂炉烟。
睿藻兰英秀，仙杯菊蕊薰。愿将今日乐，长奉圣明君。
九秋霜景净，千门晓望通。仙游光御路，瑞塔迥凌空。
瑞塔临初地，金舆幸上方。空边有清净，觉处无馨香。
雨霁微尘敛，风秋定水凉。兹辰采仙菊，荐寿庆重阳。
拂席萝薜垂，回舟芰荷触。平阳妙舞处，日暮清歌续。
秋风圣主曲，佳气史官书。愿献重阳寿，承欢万岁馀。
舞馀依帐泣，歌罢向陵看。萧索松风暮，愁烟入井阑。
汉将留边朔，遥遥岁序深。谁堪牧马思，正是胡笳吟。
青柳映红颜，黄云蔽紫关。忽闻边使出，枝叶为君攀。
虚幌风吹叶，闲阶露湿苔。自怜愁思影，常共月裴回。
欲转声犹涩，将飞羽未调。高风不借便，何处得迁乔。
星汉下天孙，车服降殊蕃。匣中词易切，马上曲虚繁。
关塞移朱帐，风尘暗锦轩。箫声去日远，万里望河源。
旧许星车转，神京祖帐开。断烟伤别望，零雨送离杯。
辞燕依空绕，宾鸿入听哀。分襟与秋气，日夕共悲哉。
弦歌试宰日，城阙赏心违。北谢苍龙去，南随黄鹄飞。
燕语时惊妾，莺啼转忆君。交河一万里，仍隔数重云。
殊类骄无长，王师示有征。中军才受律，妖寇已亡精。
初岁开韶月，田家喜载阳。晚晴摇水态，迟景荡山光。
浦净渔舟远，花飞樵路香。自然成野趣，都使俗情忘。
流水翻催泪，寒灰更伴人。丹心终不改，白发为谁新。
鱼龙潜啸雨，凫雁动成雷。南国秋风晚，客思几悠哉。
避贤初罢相，乐圣且衔杯。为问门前客，今朝几个来。
辇路宵烟合，旌门晓月残。明朝陪圣主，山下礼圆坛。
乌将八子去，凤逐九雏来。今夜明珠色，当随满月开。
王家傍绿池，春色正相宜。岂有楼台好，兼看草树奇。
树入江云尽，城衔海月遥。秋风将客思，川上晚萧萧。
天子爱贤才，星郎入拜来。明光朝半下，建礼直初回。
名带含香发，文随绮幕开。披云自有镜，从此照仙台。
决胜方求敌，衔恩本轻死。萧萧牧马鸣，中夜拔剑起。
红树晓莺啼，春风暖翠闺。雕笼熏绣被，珠履踏金堤。
愁眠罗帐晓，泣坐金闺暮。独有梦中魂，犹言意如故。
君爱本相饶，从来似舞腰。那堪攀玉座，肠断望陵朝。
怨著情无主，哀凝曲不调。况临松日暮，悲吹坐萧萧。
正月金闺里，微风绣户间。晓魂怜别梦，春思逼啼颜。
绕砌梅堪折，当轩树未攀。岁华庭北上，何日度阳关。
有恨离琴瑟，无情著绮罗。更听春燕语，妾亦不如他。
锦字沾愁泪，罗裙缓细腰。不如银汉女，岁岁鹊成桥。
始见沙上鸟，犹埋云外峰。故乡杳无际，明发怀朋从。
常经绝脉塞，复见断肠流。送子成今别，令人起昔愁。
主人不相识，偶坐为林泉。莫谩愁沽酒，囊中自有钱。
兹地五湖邻，艰哉万里人。惊飙翻是托，危浪亦相因。
天使下西楼，光含万里秋。台前疑挂镜，帘外似悬钩。
茂德来征应，流泉入咏歌。含灵符上善，作字表中和。
有草恒垂露，无风欲偃波。为看人共水，清白定谁多。
笑笑傍溪花，丛丛逐岸斜。朝开川上日，夜发浦中霞。
守岁多然烛，通宵莫掩扉。客愁当暗满，春色向明归。
玉斗巡初匝，银河落渐微。开正献岁酒，千里间庭闱。
桂楫中流望，空波两畔明。林开扬子驿，山出润州城。
平阳旧池馆，寂寞使人愁。座卷流黄簟，帘垂白玉钩。
夜久闻羌笛，寥寥虚客堂。山空响不散，谿静曲宜长。
草木生边气，城池泛夕凉。虚然异风出，仿佛宿平阳。
山上天将近，人间路渐遥。谁当云里见，知欲渡仙桥。
河水流城下，山云起路傍。更怜栖泊处，池馆绕林篁。
茫茫烟水上，日暮阴云飞。孤坐正愁绪，湖南谁捣衣。
湖畔闻渔唱，天边数雁行。萧然有高士，清思满书堂。
离歌未尽曲，酌酒共忘形。把手河桥上，孤山日暮青。
朝见青山雪，暮见青山云。云山无断绝，秋思日纷纷。
指途清谿里，左右唯深林。云蔽望乡处，雨愁为客心。
遇人多物役，听鸟时幽音。何必沧浪水，庶兹浣尘襟。
马色经寒惨，雕声带晚悲。将军正闲暇，留客换歌辞。
风流与才思，俱似晋时人。淮月归心促，江花入兴新。
云深沧海暮，柳暗白门春。共道官犹小，怜君孝养亲。
游鱼逆水上，宿鸟向风栖。一见桃花发，能令秦汉迷。
寂历青山晚，山行趣不稀。野花成子落，江燕引雏飞。
暗草薰苔径，晴杨扫石矶。俗人犹语此，余亦转忘归。
寂历远山意，微冥半空碧。绿萝无冬春，彩云竟朝夕。
张子海内奇，久为岩中客。圣君当梦想，安得老松石。
雁尽书难寄，愁多梦不成。愿随孤月影，流照伏波营。
陇底嗟长别，流襟一动君。何言幽咽所，更作死生分。
汉家轻壮士，无状杀彭王。一遇风尘起，令谁守四方。
残花与露落，坠叶随风翻。日侧南涧幽，风凝北林暮。
闺妇持刀坐，自怜裁剪新。叶催情缀色，花寄手成春。
落日弥纶地，公才画省郎。词惊起草笔，坐引护衣香。
双阙天河近，千门夕漏长。遥知台上宿，不独有文强。
地隔朝宗庆，亭临卜洛新。行看广云雨，二月次东巡。
影虽沉涧底，形在天际游。风动必飞去，不应长此留。
金殿忝陪贤，琼羞忽降天。鼎罗仙掖里，觞拜琐闱前。
华月当秋满，朝英假兴同。净林新霁入，规院小凉通。
碎影行筵里，摇花落酒中。消宵凝爽意，并此助文雄。
虚室有秦筝，筝新月复清。弦多弄委曲，柱促语分明。
气色空中改，容颜暗里回。风光人不觉，已著后园梅。
古木卧平沙，摧残岁月赊。有根横水石，无叶拂烟霞。
春至苔为叶，冬来雪作花。不逢星汉使，谁辨是灵槎。
染翰灯花满，飞觞云气寒。欣承国士遇，更借美人看。
远客襄阳郡，来过海岸家。樽开柏叶酒，灯发九枝花。
妙曲逢卢女，高才得孟嘉。东山行乐意，非是竞繁华。
灵异寻沧海，笙歌访翠微。江鸥迎共狎，云鹤待将飞。
傍潭窥竹暗，出屿见沙明。更值微风起，乘流丝管声。
拙宦从江左，投荒更海边。山将孤屿近，水共恶谿连。
地湿梅多雨，潭蒸竹起烟。未应悲晚发，炎瘴苦华年。
地暖花长发，岩高日易低。故乡可忆处，遥指斗牛西。
湖北雨初晴，湖南山尽见。岩岩石帆影，如得海风便。
稍觉出意尽，行看蓬鬓稀。如何千里外，伫立沾裳衣。
暝上春山阁，梯云宿半空。轩窗闭潮海，枕席拂烟虹。
流莺拂绣羽，二月上林期。待雪销金禁，衔花向玉墀。
东南飞鸟处，言是故乡天。江上风花晚，君行定几千。
计程频破月，数别屡开年。明岁浔阳水，相思寄采莲。
风流谁代子，虽有旧无双。欢酒言相送，愁弦意不降。
海岳三峰古，春皇二月寒。绿潭渔子钓，红树美人攀。
都尉今无事，时清但闭关。夜霜戎马瘦，秋草射堂闲。
圆潭写流月，晴明涵万象。仙翁何时还，绿水空荡漾。
今日逢初夏，欢游续旧旬。气和先作雨，恩厚别成春。
望远回天顾，登高动睿词。愿因山作寿，长保会昌期。
洛城三五夜，天子万年春。彩仗移双阙，琼筵会九宾。
井邑观秦野，山河念禹功。停銮留睿作，轩槛起南风。
禁园纡睿览，仙棹叶时游。洛北风花树，江南彩画舟。
芳生兰蕙草，春入凤凰楼。兴尽离宫暮，烟光起夕流。
闻道清明近，春庭向夕阑。行游昼不厌，风物夜宜看。
门向宜春近，郊连御宿长。德星常有会，相望在文昌。
系马清溪树，禅门春气浓。香台花下出，讲坐竹间逢。
觉路山童引，经行谷鸟从。更言穷寂灭，回策上南峰。
晚从灵境出，林壑曙云飞。稍觉清溪尽，回瞻画刹微。
独园馀兴在，孤棹宿心违。更忆登攀处，天香满袖归。
语别梅初艳，为期草欲薰。往来春不尽，离思莫氛氲。
霜果林中变，秋花水上残。明朝渡江后，云物向南看。
吾宗长作赋，登陆访天台。星使行看入，云仙意转催。
楼迥吟黄鹤，江长望白蘋。观风布明诏，更是汉南春。
神仙久留滞，清切伫飞翻。忽佐南方牧，何时西掖垣。
高车自兰省，便道出荆门。不见河梁别，空销郢路魂。
大名将起魏，良史更逢迁。驿骑朝丹阙，关亭望紫烟。
西京春色近，东观物华偏。早赴王正月，挥毫记首年。
篁竹迎金鼓，楼船引绣衣。明年拜真月，南斗使星归。
驿绕巴江转，关迎剑道开。西南一何幸，前后二龙来。
列位登青琐，还乡复彩衣。共言晨省日，便是昼游归。
避马台中贵，登车岭外遥。还因贡赋礼，来谒大明朝。
地入商山路，乡连渭水桥。承恩返南越，尊酒重相邀。
公府西岩下，红亭间白云。雪梅初度腊，烟竹稍迎曛。
星使下仙京，云湖喜昼晴。更从探穴处，还作棹歌行。
丝管荷风入，帘帷竹气清。莫愁归路远，水月夜虚明。
仙穴寻遗迹，轻舟爱水乡。溪流一曲尽，山路九峰长。
渔父歌金洞，江妃舞翠房。遥怜葛仙宅，真气共微茫。
画壁馀鸿雁，纱窗宿斗牛。更疑天路近，梦与白云游。
扬子何年邑，雄图作楚关。江连二妃渚，云近八公山。
驿道青枫外，人烟绿屿间。晚来潮正满，数处落帆还。
孤帆度绿氛，寒浦落红曛。江树朝来出，吴歌夜渐闻。
南溟接潮水，北斗近乡云。行役从兹去，归情入雁群。
边地莺花少，年来未觉新。美人天上落，龙塞始应春。
壁画感灵迹，龛经传异香。独游寄象外，忽忽归南昌。
月暗潮又落，西陵渡暂停。村烟和海雾，舟火乱江星。
楼头桃李疏，池上芙蓉落。织锦犹未成，蛩声入罗幕。
少年襄阳地，来往襄阳城。城中轻薄子，知妾解秦筝。
朝日照红妆，拟上铜雀台。画眉犹未了，魏帝使人催。
长信宫中草，年年愁处生。故侵珠履迹，不使玉阶行。
归时日尚早，更欲向芳洲。渡口水流急，回船不自由。
自与王孙别，频看黄鸟飞。应由春草误，著处不成归。
月暗送潮风，相寻路不通。菱歌唱不彻，知在此塘中。
汉使南还尽，胡中妾独存。紫台绵望绝，秋草不堪论。
虽入秦帝宫，不上秦帝床。夜夜玉窗里，与他卷衣裳。
送别未能旋，相望连水口。船行欲映洲，几度急摇手。
灯暗愁孤坐，床空怨独眠。自君辽海去，玉匣闭春弦。
羽化淮王去，仙迎太子归。空馀燕衔士，朝夕向陵飞。
温室欢初就，兰交托胜因。共听无漏法，兼濯有为尘。
挂冠知止足，岂独汉疏贤。入道求真侣，辞恩访列仙。
睿文含日月，宸翰动云烟。鹤驾吴乡远，遥遥南斗边。
东幸从人望，西巡顺物回。云收二华出，天转五星来。
十月农初罢，三驱礼复开。更看琼岳上，佳气接神台。
一去一万里，千知千不还。崖州何处在，生度鬼门关。
偏使衣裘润，能令枕簟凉。无心伴行雨，何必梦荆王。
经书满腹中，吾识广川翁。年老甘无位，家贫懒发蒙。
高唐几百里，树色接阳台。晚见江山霁，宵闻风雨来。
云从三峡起，天向数峰开。灵境信难见，轻舟那可回。
柳林春半合，荻笋乱无丛。回首金陵岸，依依向北风。
长风起秋色，细雨含落晖。夕鸟向林去，晚帆相逐飞。
为重凌霜节，能虚应物心。年年承雨露，长对紫庭阴。
邑有弦歌宰，翔鸾狎野鸥。眷言华省旧，暂滞海池游。
郁岛藏深竹，前谿对舞楼。更闻书即事，云物是新秋。
玉阶鸣溜水，清阁引归烟。共惜芸香暮，春风几万年。
神女调温液，年年待圣人。试开临水殿，来洗属车尘。
寒尽函关路，春归洛水边。别离能几许，朝暮玉墀前。
郡县分南国，皇华出圣朝。为怜乡棹近，不道使车遥。
旧俗吴三让，遗风汉六条。愿言除疾苦，天子听歌谣。
明月开三峡，花源出五溪。城池青壁里，烟火绿林西。
不畏王程促，惟愁仙路迷。巴东下归棹，莫待夜猿啼。
画得襄阳郡，依然见昔游。岘山思驻马，汉水忆回舟。
山径入修篁，深林蔽日光。夏云生嶂远，瀑水引溪长。
窗灯林霭里，闻磬水声中。更与龙华会，炉烟满夕风。
影销胡地月，衣尽汉宫香。妾死非关命，都缘怨断肠。
吹角动行人，喧喧行人起。笳悲马嘶乱，争渡金河水。
皎洁明星高，苍茫远天曙。槐雾暗不开，城鸦鸣稍去。
晚田始家食，馀布成我衣。讵肯无公事，烦君问是非。
浮生信如寄，薄宦夫何有。来往本无归，别离方此受。
陌上新离别，苍茫四郊晦。登高不见君，故山复云外。
背岭花未开，入云树深浅。清昼犹自眠，山鸟时一啭。
白水明田外，碧峰出山后。农月无闲人，倾家事南亩。
冬宵寒且永，夜漏宫中发。草白霭繁霜，木衰澄清月。
丽服映颓颜，朱灯照华发。汉家方尚少，顾影惭朝谒。
我年一何长，鬓发日已白。俯仰天地间，能为几时客。
惆怅故山云，徘徊空日夕。何事与时人，东城复南陌。
叠鼓秋城动，悬旌寒日映。不言长不归，环佩犹将听。
对酒山河满，移舟草树回。天文同丽日，驻景惜行杯。
杨子谈经所，淮王载酒过。兴阑啼鸟换，坐久落花多。
积翠纱窗暗，飞泉绣户凉。还将歌舞出，归路莫愁长。
建礼高秋夜，承明候晓过。九门寒漏彻，万井曙钟多。
寒山转苍翠，秋水日潺湲。倚杖柴门外，临风听暮蝉。
所思竟何在，怅望深荆门。举世无相识，终身思旧恩。
寒更传晓箭，清镜览衰颜。隔牖风惊竹，开门雪满山。
高楼月似霜，秋夜郁金堂。对坐弹卢女，同看舞凤凰。
少儿多送酒，小玉更焚香。结束平阳骑，明朝入建章。
贫居依谷口，乔木带荒村。石路枉回驾，山家谁候门。
旧简拂尘看，鸣琴候月弹。桃源迷汉姓，松树有秦官。
空谷归人少，青山背日寒。羡君栖隐处，遥望白云端。
晚年唯好静，万事不关心。自顾无长策，空知返旧林。
松风吹解带，山月照弹琴。君问穷通理，渔歌入浦深。
怜君不得意，况复柳条春。为客黄金尽，还家白发新。
山临青塞断，江向白云平。献赋何时至，明君忆长卿。
故驿通槐里，长亭下槿原。征西旧旌节，从此向河源。
草色日向好，桃源人去稀。手持平子赋，目送老莱衣。
宛洛有风尘，君行多苦辛。四愁连汉水，百口寄随人。
槐色阴清昼，杨花惹暮春。朝端肯相送，天子绣衣臣。
送君从此去，转觉故人稀。徒御犹回首，田园方掩扉。
已恨亲皆远，谁怜友复稀。君王未西顾，游宦尽东归。
不识阳关路，新从定远侯。黄云断春色，画角起边愁。
绝域阳关道，胡沙与塞尘。三春时有雁，万里少行人。
忘身辞凤阙，报国取龙庭。岂学书生辈，窗间老一经。
五湖千万里，况复五湖西。渔浦南陵郭，人家春谷谿。
万里春应尽，三江雁亦稀。连天汉水广，孤客郢城归。
樯带城乌去，江连暮雨愁。猿声不可听，莫待楚山秋。
日落江湖白，潮来天地青。明珠归合浦，应逐使臣星。
横吹杂繁笳，边风卷塞沙。还闻田司马，更逐李轻车。
祖席依寒草，行车起暮尘。山川何寂寞，长望泪沾巾。
南陌去悠悠，东郊不少留。同怀扇枕恋，独念倚门愁。
杜门不复出，久与世情疏。以此为良策，劝君归旧庐。
醉歌田舍酒，笑读古人书。好是一生事，无劳献子虚。
微官易得罪，谪去济川阴。执政方持法，明君照此心。
柳条疏客舍，槐叶下秋城。语笑且为乐，吾将达此生。
遥知远林际，不见此檐间。好客多乘月，应门莫上关。
世上皆如梦，狂来止自歌。问年松树老，有地竹林多。
竹外峰偏曙，藤阴水更凉。欲知禅坐久，行路长春芳。
不知香积寺，数里入云峰。古木无人径，深山何处钟。
泉声咽危石，日色冷青松。薄暮空潭曲，安禅制毒龙。
野花丛发好，谷鸟一声幽。夜坐空林寂，松风直似秋。
龙钟一老翁，徐步谒禅宫。欲问义心义，遥知空病空。
山河天眼里，世界法身中。莫怪销炎热，能生大地风。
竹径从初地，莲峰出化城。窗中三楚尽，林上九江平。
促织鸣已急，轻衣行向重。寒灯坐高馆，秋雨闻疏钟。
白法调狂象，玄言问老龙。何人顾蓬径，空愧求羊踪。
丽日照残春，初晴草木新。床前磨镜客，树下灌园人。
竹喧归浣女，莲动下渔舟。随意春芳歇，王孙自可留。
行到水穷处，坐看云起时。偶然值林叟，谈笑无还期。
清川带长薄，车马去闲闲。流水如有意，暮禽相与还。
荒城临古渡，落日满秋山。迢递嵩高下，归来且闭关。
谷口疏钟动，渔樵稍欲稀。悠然远山暮，独向白云归。
菱蔓弱难定，杨花轻易飞。东皋春草色，惆怅掩柴扉。
幽寻得此地，讵有一人曾。大壑随阶转，群山入户登。
绿竹含新粉，红莲落故衣。渡头烟火起，处处采菱归。
分野中峰变，阴晴众壑殊。欲投人处宿，隔水问樵夫。
一从归白社，不复到青门。时倚檐前树，远看原上村。
牧童望村去，猎犬随人还。静者亦何事，荆扉乘昼关。
风劲角弓鸣，将军猎渭城。草枯鹰眼疾，雪尽马蹄轻。
忽过新丰市，还归细柳营。回看射雕处，千里暮云平。
柳色青山映，梨花夕鸟藏。北窗桃李下，闲坐但焚香。
井邑傅岩上，客亭云雾间。高城眺落日，极浦映苍山。
岸火孤舟宿，渔家夕鸟还。寂寥天地暮，心与广川闲。
单车欲问边，属国过居延。征蓬出汉塞，归雁入胡天。
大漠孤烟直，长河落日圆。萧关逢候吏，都护在燕然。
新妆可怜色，落日卷罗帷。炉气清珍簟，墙阴上玉墀。
春虫飞网户，暮雀隐花枝。向晚多愁思，闲窗桃李时。
独坐悲双鬓，空堂欲二更。雨中山果落，灯下草虫鸣。
白发终难变，黄金不可成。欲知除老病，唯有学无生。
重门朝已启，起坐听车声。要欲闻清佩，方将出户迎。
春树绕宫墙，宫莺啭曙光。忽惊啼暂断，移处弄还长。
双燕初命子，五桃新作花。王昌是东舍，宋玉次西家。
小小能织绮，时时出浣纱。亲劳使君问，南陌驻香车。
暮禽先去马，新月待开扉。霄汉时回首，知音青琐闱。
老年如塞北，强起离墙东。为报壶丘子，来人道姓蒙。
有海人宁渡，无春雁不回。更闻松韵切，疑是大夫哀。
凝笳随晓旆，行哭向秋原。归去将何见，谁能返戟门。
帝城风日好，况复建平家。玉枕双文簟，金盘五色瓜。
山中无鲁酒，松下饭胡麻。莫厌田家苦，归期远复赊。
莫以今时宠，难忘旧日恩。看花满眼泪，不共楚王言。
新家孟城口，古木馀衰柳。来者复为谁，空悲昔人有。
空山不见人，但闻人语响。返景入深林，复照青苔上。
秋山敛馀照，飞鸟逐前侣。彩翠时分明，夕岚无处所。
结实红且绿，复如花更开。山中傥留客，置此芙蓉杯。
轻舸迎上客，悠悠湖上来。当轩对尊酒，四面芙蓉开。
独坐幽篁里，弹琴复长啸。深林人不知，明月来相照。
木末芙蓉花，山中发红萼。涧户寂无人，纷纷开且落。
人闲桂花落，夜静春山空。月出惊山鸟，时鸣春涧中。
猿吟一何苦，愁朝复悲夕。莫作巫峡声，肠断秋江客。
与君青眼客，共有白云心。不向东山去，日令春草深。
山中相送罢，日暮掩柴扉。春草明年绿，王孙归不归。
相送临高台，川原杳何极。日暮飞鸟还，行人去不息。
城隅一分手，几日还相见。山中有桂花，莫待花如霰。
君家云母障，时向野庭开。自有山泉入，非因采画来。
画君年少时，如今君已老。今时新识人，知君旧时好。
朱实山下开，清香寒更发。幸与丛桂花，窗前向秋月。
轻阴阁小雨，深院昼慵开。坐看苍苔色，欲上人衣来。
荆谿白石出，天寒红叶稀。山路元无雨，空翠湿人衣。
相看不忍发，惨淡暮潮平。语罢更携手，月明洲渚生。
下阶欲离别，相对映兰丛。含辞未及吐，泪落兰丛中。
高堂静秋日，罗衣飘暮风。谁能待明月，回首见床空。
不远灞陵边，安居向十年。入门穿竹径，留客听山泉。
鸟啭深林里，心闲落照前。浮名竟何益，从此愿栖禅。
安禅一室内，左右竹亭幽。有法知不染，无言谁敢酬。
鸟飞争向夕，蝉噪已先秋。烦暑自兹适，清凉何所求。
苍苍落日时，鸟声乱溪水。缘溪路转深，幽兴何时已。
濑声喧极浦，沿涉向南津。泛泛鸥凫渡，时时欲近人。
来过竹里馆，日与道相亲。出入唯山鸟，幽深无世人。
绿堤春草合，王孙自留玩。况有辛夷花，色与芙蓉乱。
归山深浅去，须尽丘壑美。莫学武陵人，暂游桃源里。
竟陵西塔寺，踪迹尚空虚。不独支公住，曾经陆羽居。
驻马欲分襟，清寒御沟上。前山景气佳，独往还惆怅。
东风何时至，已绿湖上山。湖上春已早，田家日不闲。
鸟与孤帆远，烟和独树低。乡山何处是，目断广陵西。
住山年已远，服药寿偏长。虚弃浮生者，相逢益自伤。
还对读书牖，且关乘兴心。已能依此地，终不傍瑶琴。
冷艳全欺雪，馀香乍入衣。春风且莫定，吹向玉阶飞。
马上秋郊远，舟中曙海阴。知君怀魏阙，万里独摇心。
轻舟去何疾，已到云林境。起坐鱼鸟间，动摇山水影。
岩中响自答，溪里言弥静。事事令人幽，停桡向馀景。
可怜青铜镜，挂在白玉堂。玉堂有美女，娇弄明月光。
罗袖拂金鹊，彩屏点红妆。妆罢含情坐，春风桃李香。
二月春来半，宫中日渐长。柳垂金屋暖，花发玉楼香。
弱柳障行骑，浮桥拥看人。犹言日尚早，更向九龙津。
风霜臣节苦，岁月主恩深。为语西河使，知余报国心。
青山满蜀道，绿水向荆州。不作书相问，谁能慰别愁。
梁日东阳守，为楼望越中。绿窗明月在，青史古人空。
晴景摇津树，春风起棹歌。长淮亦已尽，宁复畏潮波。
北上途未半，南行岁已阑。孤舟下建德，江水入新安。
征马去翩翩，城秋月正圆。单于莫近塞，都护欲临边。
寒疏清禁漏，夜警羽林兵。谁念迷方客，长怀魏阙情。
宿雨朝来歇，空山天气清。盘云双鹤下，隔水一蝉鸣。
古道黄花落，平芜赤烧生。茂陵虽有病，犹得伴君行。
四年不相见，相见复何为。握手言未毕，却令伤别离。
朝来已握手，宿别更伤心。灞水行人渡，商山驿路深。
故情君且足，谪宦我难任。直道皆如此，谁能泪满襟。
常闻积归思，昨夜又兼秋。乡路京华远，王程江水流。
吴歌喧两岸，楚客醉孤舟。渐觉潮初上，凄然多暮愁。
吴王承国宠，列第禁城东。连夜征词客，当春试舞童。
砌分池水岸，窗度竹林风。更待西园月，金尊乐未终。
作镇当官道，雄都俯大川。莲峰径上处，仿佛有神仙。
近海云偏出，兼秋雨更多。明晨拟回棹，乡思恨风波。
屋覆经冬雪，庭昏未夕阴。寥寥人境外，闲坐听春禽。
失路农为业，移家到汝坟。独愁常废卷，多病久离群。
昼眺伊川曲，岩间霁色明。浅沙平有路，流水漫无声。
路向荣川谷，晴来望尽通。细烟生水上，圆月在舟中。
风帘摇烛影，秋雨带虫声。归思那堪说，悠悠限洛城。
梅福幽栖处，佳期不忘还。鸟吟当户竹，花绕傍池山。
水气侵阶冷，松阴覆座闲。宁知武陵趣，宛在市朝间。
兰若无人到，真僧出复稀。苔侵行道席，云湿坐禅衣。
涧鼠缘香案，山蝉噪竹扉。世间长不见，宁止暂忘归。
自得中峰住，深林亦闭关。经秋无客到，入夜有僧还。
暗涧泉声小，荒冈树影闲。高窗不可望，星月满空山。
楚山不可极，归路但萧条。海色晴看雨，江声夜听潮。
剑留南斗近，书寄北风遥。为报空潭橘，无媒寄洛桥。
才入维扬郡，乡关此路遥。林藏初过雨，风退欲归潮。
江火明沙岸，云帆碍浦桥。客衣今日薄，寒气近来饶。
就田看鹤大，隔水见僧高。无限前朝事，醒吟易觉劳。
闺女求天女，更阑意未阑。玉庭开粉席，罗袖捧金盘。
送别到中流，秋船倚渡头。相看尚不远，未可即回舟。
终南阴岭秀，积雪浮云端。林表明霁色，城中增暮寒。
黄云雁门郡，日暮风沙里。千骑黑貂裘，皆称羽林子。
误作好文士，只令游宦迟。留书下朝客，我有故山期。
出郭喜见山，东行亦未远。夕阳带归路，霭霭秋稼晚。
樵者乘霁归，野夫及星饭。请谢朱轮客，垂竿不复返。
澄霁晚流阔，微风吹绿蘋。鳞鳞远峰见，淡淡平湖春。
芳草日堪把，白云心所亲。何时可为乐，梦里东山人。
西楼对金谷，此地古人心。白日落庭内，黄花生涧阴。
四邻见疏木，万井度寒砧。石上题诗处，千年留至今。
子月过秦正，寒云覆洛城。嗟君未得志，犹作苦辛行。
暖酒嫌衣薄，瞻风候雨晴。春官含笑待，驱马速前程。
夜梦还京北，乡心恨捣衣。朝逢入秦使，走马唤君归。
禅室吐香烬，轻纱笼翠烟。长绳挂青竹，百尺垂红莲。
春饶汉阳梦，日寄武陵书。可即明时老，临川莫羡鱼。
洛阳为此别，携手更何时。不复人间见，只应海上期。
旧国指飞鸟，沧波愁旅人。开樽洛水上，怨别柳花新。
桃花开翠幕，柳色拂金鞍。公子何时至，无令芳草阑。
回云覆阴谷，返景照霜梨。澹泊真吾事，清风别自兹。
苔痕苍晓露，盘势出香林。锡杖或围绕，吾师一念深。
色因林向背，行逐地高卑。但恐春将老，青青独尔为。
云阴带残日，怅别此何时。欲望黄山道，无由见所思。
自为洛阳客，夫子吾知音。尽义能下士，时人无此心。
奈何离居夜，巢鸟悲空林。愁坐至月上，复闻南邻砧。
长安渭桥路，行客别时心。献赋温泉毕，无媒魏阙深。
黄莺啼就马，白日暗归林。三十名未立，君还惜寸阴。
越客新安别，秦人旧国情。舟乘晚风便，月带上潮平。
冠古积荣盛，当时数戟门。旧交丞相子，继世五侯孙。
谪远自安命，三年已忘归。同声愿执手，驿骑到门扉。
云是帝乡去，军书谒紫微。曾为金马客，向日泪沾衣。
一川花送客，二月柳宜春。奉料竹林兴，宽怀此别晨。
招提此山顶，下界不相闻。塔影挂清汉，钟声和白云。
观空静室掩，行道众香焚。且驻西来驾，人天日未曛。
相逢此溪曲，胜托在烟霞。潭影竹间动，岩阴檐外斜。
香刹夜忘归，松青古殿扉。灯明方丈室，珠系比丘衣。
秦人辨鸡犬，尧日识巢由。归客衡门外，仍怜返景幽。
洞户逢双履，寥天有一琴。更登玄圃上，仍种杏成林。
世界莲花藏，行人香火缘。灯王照不尽，中夜寂相传。
吏邑沿清洛，乡山指白蘋。归期应不远，当及未央春。
精思莫知日，意静如空虚。三鸟自来去，九光遥卷舒。
冬暮久无乐，西行至长安。故人处东第，清夜多新欢。
广庭竹阴静，华池月色寒。知音尽词客，方见交情难。
竹风乱天语，溪响成龙吟。试问真君子，游山非世心。
浮云归故岭，落月还西方。日夕虚空里，时时闻异香。
苑花落池水，天语闻松音。君子又知我，焚香期化心。
江上枫林秋，江中秋水流。清晨惜分袂，秋日尚同舟。
落潮洗鱼浦，倾荷枕驿楼。明年菊花熟，洛东泛觞游。
虚室香花满，清川杨柳垂。乘闲道归去，远意谁能知。
岂无亲所爱，将欲济时康。握手别征驾，返悲岐路长。
此去拜新职，为荣近故园。高阳八才子，况复在君门。
明牧念行子，又言悲解携。初筵方落日，醉止到鸣鸡。
东城别故人，腊月迟芳辰。不惜孤舟去，其如两地春。
花明洛阳苑，水绿小平津。是日不相见，莺声徒自新。
水宿依渔父，歌声好采莲。采莲江上曲，今夕为君传。
郊外亭皋远，野中岐路分。苑门临渭水，山翠杂春云。
寒潮信未起，出浦缆孤舟。一夜苦风浪，自然增旅愁。
吴山迟海月，楚火照江流。欲有知音者，异乡谁可求。
朝游天苑外，忽见法筵开。山势当空出，云阴满地来。
疏钟清月殿，幽梵静花台。日暮香林下，飘飘仙步回。
禅宫分两地，释子一为心。入道无来去，清言见古今。
江寒池水绿，山暝竹园深。别有中天月，遥遥散夕阴。
山中有流水，借问不知名。映地为天色，飞空作雨声。
委佩云霄里，含香日月前。君王傥借问，客有上林篇。
青阙朝初退，白云遥在天。非关取雷雨，故欲伴神仙。
房星隐曙色，朔风动寒原。今日歌天马，非关征大宛。
河桥送客舟，河水正安流。远见轻桡动，遥怜故国游。
骑别章台晚，舟行洛水春。知君梁苑去，日见白华新。
洛城春雨霁，相送下江乡。树绿天津道，山明伊水阳。
孤舟从此去，客思一何长。直望清波里，唯馀落日光。
野棠春未发，田雀暮成群。他日思吴会，尝因西北云。
清洛带芝田，东流入大川。舟轻水复急，别望杳如仙。
细草生春岸，明霞散早天。送君唯一曲，当是白华篇。
西方有六国，国国愿来宾。圣主今无外，怀柔遣使臣。
大夫开幕府，才子作行人。解剑聊相送，边城二月春。
吴岳夏云尽，渭河秋水流。东篱摘芳菊，想见竹林游。
路断因春水，山深隔暝烟。湘江见游女，寄摘一枝莲。
暗雪迷征路，寒云隐戍楼。唯馀旌旆影，相逐去悠悠。
天花满南国，精舍在空山。虽复时来去，中心长日闲。
落日吹箫管，清池发棹歌。船争先后渡，岸激去来波。
一作云峰别，三看花柳朝。青山隔远路，明月空长霄。
鹊浴西江雨，鸡鸣东海潮。此情劳梦寐，况道双林遥。
一雁过连营，繁霜覆古城。胡笳在何处，半夜起边声。
沧浪临古道，道上若成尘。自有沧浪峡，谁为无事人。
向晚横吹悲，风动马嘶合。前驱引旗节，千里阵云匝。
越女作桂舟，还将桂为楫。湖上水渺漫，清江不可涉。
哀哀献玉人，楚国同悲辛。泣尽继以血，何由辨其真。
楚客醉孤舟，越水将引棹。山为两乡别，月带千里貌。
皇恩暂迁谪，待罪逢知己。从此武陵溪，孤舟二千里。
桃花遗古岸，金涧流春水。谁识马将军，忠贞抱生死。
青桂春再荣，白云暮来变。迁飞在礼仪，岂复泪如霰。
苍苍竹林暮，吾亦知所投。静坐山斋月，清溪闻远流。
西峰下微雨，向晓白云收。遂解尘中组，终南春可游。
日暮西北堂，凉风洗修木。著书在南窗，门馆常肃肃。
虚心谁能见，直影非无端。响发调尚苦，清商劳一弹。
意远风雪苦，时来江山春。高宴未终曲，谁能辨经纶。
圣德超千古，皇风扇九围。天回万象出，驾动六龙飞。
下辇回三象，题碑任六龙。睿明悬日月，千岁此时逢。
新知偶相访，斗酒情依然。一宿阻长会，清风徒满川。
白露伤草木，山风吹夜寒。遥林梦亲友，高兴发云端。
清洛日夜涨，微风引孤舟。离肠便千里，远梦生江楼。
夜帆归楚客，昨日度江书。为问易名叟，垂纶不见鱼。
琴书全雅道，视听已无生。闭户脱三界，白云自虚盈。
物化同枯木，希夷明月珠。本来生灭尽，何者是虚无。
炉香净琴案，松影闲瑶墀。拜受长年药，翩翻西海期。
霜天起长望，残月生海门。风静夜潮满，城高寒气昏。
晋阳寒食地，风俗旧来传。雨灭龙蛇火，春生鸿雁天。
泣多流水涨，歌发舞云旋。西见之推庙，空为人所怜。
开门望长川，薄暮见渔者。借问白头翁，垂纶几年也。
双峰褐衣久，一磬白眉长。谁识野人意，徒看春草芳。
枫林已愁暮，楚水复堪悲。别后冷山月，清猿无断时。
诸侯分楚郡，饮饯五谿春。山水清晖远，俱怜一逐臣。
客心仍在楚，江馆复临湘。别意猿鸟外，天寒桂水长。
江上调玉琴，一弦清一心。泠泠七弦遍，万木澄幽阴。
牧马古道傍，道傍多古墓。萧条愁杀人，蝉鸣白杨树。
高楼百馀尺，直上江水平。明月照人苦，开帘弹玉筝。
山高猿狖急，天静鸿雁鸣。曲度犹未终，东峰霞半生。
回车夜出塞，立马皆不发。共恨丹青人，坟上哭明月。
清晨入古寺，初日照高林。竹径通幽处，禅房花木深。
海头近初月，碛里多愁阴。西望郭犹子，将分泪满襟。
贤达不相识，偶然交已深。宿帆谒郡佐，怅别依禅林。
湘水流入海，楚云千里心。望君杉松夜，山月清猿吟。
寒虫临砌急，清吹袅灯频。何必钟期耳，高闲自可亲。
泊舟淮水次，霜降夕流清。夜久潮侵岸，天寒月近城。
平沙依雁宿，候馆听鸡鸣。乡国云霄外，谁堪羁旅情。
平湖四无际，此夜泛孤舟。明月异方意，吴歌令客愁。
乡园碧云外，兄弟渌江头。万里无归信，伤心看斗牛。
青苔常满路，流水复入林。远与市朝隔，日闻鸡犬深。
寥寥丘中想，渺渺湖上心。啸傲转无欲，不知成陆沉。
风乱池上萍，露光竹间月。与君共游处，勿作他乡别。
林卧避残暑，白云长在天。赏心既如此，对酒非徒然。
印绶妻封邑，轩车子拜郎。宠因宫掖里，势极必先亡。
妾有今朝恨，君无旧日情。愁来理弦管，皆是断肠声。
美人闭红烛，独坐裁新锦。频放剪刀声，夜寒知未寝。
野闲犬时吠，日暮牛自归。时复落花酒，茅斋堪解衣。
敛眉语芳草，何许太无情。正见离人别，春心相向生。
河水浮落花，花流东不息。应见浣纱人，为道长相忆。
胜境宜长望，迟春好散愁。关连四塞起，河带八川流。
复磴承香阁，重岩映彩楼。为临温液近，偏美圣君游。
四邻依野竹，日夕采其枯。田家心适时，春色遍桑榆。
飞燕倚身轻，争人巧笑名。生君弃妾意，增妾怨君情。
妓杂歌偏胜，场移舞更新。应须尽记取，说向不来人。
今岁今宵尽，明年明日催。寒随一夜去，春逐五更来。
气色空中改，容颜暗里回。风光人不觉，已著后园梅。
往日长安路，欢游不惜年。为贪卢女曲，用尽沈郎钱。
身老方投刺，途穷始著鞭。犹闻有知己，此去不徒然。
初迷武陵路，复出孟尝门。回首江南岸，青山与旧恩。
月明花满地，君自忆山阴。谁遣因风起，纷纷乱此心。
憔悴逢新岁，茅扉见旧春。朝来明镜里，不忍白头人。
片帆何处去，匹马独归迟。惆怅江南北，青山欲暮时。
泠泠七丝上，静听松风寒。古调虽自爱，今人多不弹。
百丈深涧里，过时花欲妍。应缘地势下，遂使春风偏。
荒凉野店绝，迢递人烟远。苍苍古木中，多是隋家苑。
楚城今近远，积霭寒塘暮。水浅舟且迟，淮潮至何处。
荒村带返照，落叶乱纷纷。古路无行客，寒山独见君。
野桥经雨断，涧水向田分。不为怜同病，何人到白云。
石桥人不到，独往更迢迢。乞食山家少，寻钟野路遥。
松门风自扫，瀑布雪难消。秋夜闻清梵，馀音逐海潮。
山开斜照在，石浅乱流难。惆怅梅花发，年年此地看。
乡心新岁切，天畔独潸然。老至居人下，春归在客先。
岭猿同旦暮，江柳共风烟。已似长沙傅，从今又几年。
片石羊公后，凄凉江水滨。好辞千古事，堕泪万家人。
吹箫江上晚，惆怅别茅君。踏火能飞雪，登刀入白云。
盛府南门寄，前程积水中。月明临夏口，山晚望巴东。
故节辞江郡，寒笳发渚宫。汉川风景好，遥羡逐羊公。
离别江南北，汀洲叶再黄。路遥云共水，砧迥月如霜。
自古悲摇落，谁人奈此何。夜蛩偏傍枕，寒鸟数移柯。
几岁依穷海，颓年惜故阴。剑寒空有气，松老欲无心。
玩雪劳相访，看山正独吟。孤舟且莫去，前路水云深。
静分岩响答，散逐海潮还。幸得风吹去，随人到世间。
鹤老难知岁，梅寒未作花。山中不相见，何处化丹砂。
宰臣思得度，鸥鸟恋为群。远客回飞锡，空山卧白云。
青松临古路，白月满寒山。旧识窗前桂，经霜更待攀。
青山空向泪，白月岂知心。纵有馀生在，终伤老病侵。
江海相逢少，东南别处长。独行风袅袅，相去水茫茫。
白首辞同舍，青山背故乡。离心与潮信，每日到浔阳。
世交黄叶散，乡路白云重。明发看烟树，唯闻江北钟。
离群方岁晏，谪宦在天涯。暮雪同行少，寒潮欲上迟。
海鸥知吏傲，砂鹤见人衰。只畏生秋草，西归亦未期。
野寺长依止，田家或往还。老农开古地，夕鸟入寒山。
书剑身同废，烟霞吏共闲。岂能将白发，扶杖出人间。
火种山田薄，星居海岛寒。怜君不得已，步步别离难。
别离共成怨，衰老更难忘。夜月留同舍，秋风在远乡。
朱弦徐向烛，白发强临觞。归献西陵作，谁知此路长。
寒江鸣石濑，归客夜初分。人语空山答，猿声独戍闻。
迟来朝及暮，愁去水连云。岁晚心谁在，青山见此君。
家空归海燕，人老发江梅。最忆门前柳，闲居手自栽。
春衣试稚子，寿酒劝衰翁。今日阳和发，荣枯岂不同。
冒风归野寺，收印出山城。今日新安郡，因君水更清。
不识闽中路，遥知别后心。猿声入岭切，鸟道问人深。
越州初罢战，江上送归桡。南渡无来客，西陵自落潮。
空城垂故柳，旧业废春苗。闾里相逢少，莺花共寂寥。
山栖久不见，林下偶同游。早晚来香积，何人住沃洲。
寒禽惊后夜，古木带高秋。却入千峰去，孤云不可留。
寂寥东郭外，白首一先生。解印孤琴在，移家五柳成。
夕阳临水钓，春雨向田耕。终日空林下，何人识此情。
君家杨柳渡，来往落帆过。绿竹经寒在，青山欲暮多。
辛勤羞薄禄，依止爱闲田。惆怅王孙草，青青又一年。
相思楚天外，梦寐楚猿吟。更落淮南叶，难为江上心。
衡阳问人远，湘水向君深。欲逐孤帆去，茫茫何处寻。
叠浪浮元气，中流没太阳。孤舟有归客，早晚达潇湘。
共悲来夏口，何事更南征。雾露行人少，潇湘春草生。
莺啼何处梦，猿啸若为声。风月新年好，悠悠远客情。
少年辞魏阙，白首向沙场。瘦马恋秋草，征人思故乡。
暮笳吹塞月，晓甲带胡霜。自到云中郡，于今百战强。
怜君洞庭上，白发向人垂。积雨悲幽独，长江对别离。
牛羊归故道，猿鸟聚寒枝。明发遥相望，云山不可知。
流落征南将，曾驱十万师。罢归无旧业，老去恋明时。
独立三朝识，轻生一剑知。茫茫汉江上，日暮复何之。
举目伤芜没，何年此战争。归人失旧里，老将守孤城。
映沙晴漾漾，出涧夜溅溅。欲寄西归恨，微波不可传。
微明汉水极，摇落楚人稀。但见荒郊外，寒鸦暮暮飞。
洲长春色遍，汉广夕阳迟。岁岁王孙草，空怜无处期。
旧俗欢犹在，怜君恨独深。新年向国泪，今日倚门心。
岁去随湘水，春生近桂林。流莺且莫弄，江畔正行吟。
南过三湘去，巴人此路偏。谪居秋瘴里，归处夕阳边。
摇落暮天迥，青枫霜叶稀。孤城向水闭，独鸟背人飞。
渡口月初上，邻家渔未归。乡心正欲绝，何处捣寒衣。
众溪连竹路，诸岭共松风。傥许栖林下，甘成白首翁。
渐入云峰里，愁看驿路闲。乱鸦投落日，疲马向空山。
且喜怜非罪，何心恋末班。天南一万里，谁料得生还。
万事依然在，无如岁月何。邑人怜白发，庭树长新柯。
故老相逢少，同官不见多。唯馀旧山路，惆怅枉帆过。
却访巴人路，难期国士恩。白云从出岫，黄叶已辞根。
寂寞江亭下，江枫秋气斑。世情何处澹，湘水向人闲。
岁岁逢离别，蹉跎江海滨。宦游成楚老，乡思逐秦人。
南地随缘久，东林几岁空。暮山门独掩，春草路难通。
又过梅岭上，岁岁此枝寒。落日孤舟去，青山万里看。
猿声湘水静，草色洞庭宽。已料生涯事，唯应把钓竿。
东林一泉出，复与远公期。石浅寒流处，山空夜落时。
清风季子邑，想见下车时。向水弹琴静，看山采菊迟。
离心秋草绿，挥手暮帆开。想见秦城路，人看五马来。
长沙千载后，春草独萋萋。流水朝将暮，行人东复西。
碑苔几字灭，山木万株齐。伫立伤今古，相看惜解携。
古台摇落后，秋日望乡心。野寺人来少，云峰水隔深。
夕阳依旧垒，寒磬满空林。惆怅南朝事，长江独至今。
贾生年最少，儒行汉庭闻。拜手卷黄纸，回身谢白云。
旧寺寻遗绪，归心逐去尘。早莺何处客，古木几家人。
白发经多难，沧洲欲暮春。临期数行泪，为尔一沾巾。
鸦归长郭暮，草映大堤春。客散垂杨下，通桥车马尘。
故园经乱久，古木隔林看。谁访江城客，年年守一官。
秋草通征骑，寒城背落晖。行当蒙顾问，吴楚岁频饥。
上国三千里，西还及岁芳。故山经乱在，春日送归长。
花县弹琴暇，樵风载酒时。山含秋色近，鸟度夕阳迟。
出没凫成浪，蒙笼竹亚枝。云峰逐人意，来去解相随。
林响朝登岭，江喧夜过滩。遥知骢马色，应待倚门看。
复拜东阳郡，遥驰北阙心。行春五马急，向夜一猿深。
匹马风尘色，千峰旦暮时。遥看落日尽，独向远山迟。
故驿花临道，荒村竹映篱。谁怜却回首，步步恋南枝。
九江春草绿，千里暮潮归。别后难相访，全家隐钓矶。
漾舟仍载酒，愧尔意相宽。草色南湖绿，松声小署寒。
水禽前后起，花屿往来看。已作沧洲调，无心恋一官。
入县馀花在，过门故柳闲。东征随子去，皆隐薜萝间。
篱落能相近，渔樵偶复同。苔封三径绝，溪向数家通。
双扉碧峰际，遥向夕阳开。飞锡方独往，孤云何事来。
何意同根本，开花每后时。应缘去日远，独自发春迟。
结实恩难忘，无言恨岂知。年光不可待，空羡向南枝。
鸟声春谷静，草色太湖多。傥宿荆溪夜，相思渔者歌。
多惭恩未报，敢问路何长。万里通秋雁，千峰共夕阳。
旧游成远道，此去更违乡。草露深山里，朝朝落客裳。
华省占星动，孤城望日遥。直庐收旧草，行县及新苗。
登高复送远，惆怅洞庭秋。风景同前古，云山满上游。
又作淮南客，还悲木叶声。寒潮落瓜步，秋色上芜城。
王事何时尽，沧洲羡尔行。青山将绿水，惆怅不胜情。
昔贤怀一饭，兹事已千秋。古墓樵人识，前朝楚水流。
夕阳帆杳杳，旧里树苍苍。惆怅蓬山下，琼枝不可忘。
芳时万里客，乡路独归人。魏阙心常在，随君亦向秦。
朝见及芳菲，恩荣出紫微。晚光临仗奏，春色共西归。
洞庭秋水阔，南望过衡峰。远客潇湘里，归人何处逢。
孤云飞不定，落叶去无踪。莫使沧浪叟，长歌笑尔容。
湖山春草遍，云木夕阳微。南去逢回雁，应怜相背飞。
桂林无叶落，梅岭自花开。陆贾千年后，谁看朝汉台。
云雨飞何处，山川是旧时。独怜春草色，犹似忆佳期。
羁心不自解，有别会沾衣。春草连天积，五陵远客归。
看竹经霜少，闻猿带雨多。但愁征拜日，无奈借留何。
杜门成白首，湖上寄生涯。秋草芜三径，寒塘独一家。
何事一花残，闲庭百草阑。绿滋经雨发，红艳隔林看。
竟日馀香在，过时独秀难。共怜芳意晚，秋露未须团。
孤烟飞广泽，一鸟向空山。愁入云峰里，苍苍闭古关。
树色双溪合，猿声万岭同。石门康乐住，几里枉帆通。
自从飞锡去，人到沃洲稀。林下期何在，山中春独归。
踏花寻旧径，映竹掩空扉。寥落东峰上，犹堪静者依。
手植已芳菲，心伤故径微。往年啼鸟至，今日主人非。
满地谁当扫，随风岂复归。空怜旧阴在，门客共沾衣。
种荷依野水，移柳待山莺。出处安能问，浮云岂有情。
想见孤舟去，无由此路寻。暮帆遥在眼，春色独何心。
霁景浮云满，游丝映水轻。今朝江上客，凡慰几人情。
星象南宫远，风流上客稀。九重思晓奏，万里见春归。
棹发空江响，城孤落日晖。离心与杨柳，临水更依依。
文姬留此曲，千载一知音。不解胡人语，空留楚客心。
古柳依沙发，春苗带雨锄。共怜芳杜色，终日伴闲居。
时艰方用武，儒者任浮沈。摇落秋江暮，怜君巴峡深。
旧游经乱静，后进识君稀。空把相如赋，何人荐礼闱。
闻道军书至，扬鞭不问家。虏云连白草，汉月到黄沙。
悠然倚孤棹，却忆卧中林。江草将归远，湘山独往深。
萧萧江雨暮，客散野亭空。忧国天涯去，思乡岁暮同。
新年欲变柳，旧客共沾衣。岁夜犹难尽，乡春又独归。
寒灯映虚牖，暮雪掩闲扉。且莫乘船去，平生相访稀。
孤烟向驿远，积雪去关长。秦地看春色，南枝不可忘。
月晦逢休浣，年光逐宴移。早莺留客醉，春日为人迟。
伏波初树羽，待尔静川鳞。岭海看飞鸟，天涯问远人。
苍梧云里夕，青草嶂中春。遥想文身国，迎舟拜使臣。
长沙积雨晦，深巷绝人幽。润上春衣冷，声连暮角愁。
萧条方岁晏，牢落对空洲。才出时人右，家贫湘水头。
苍山隐暮雪，白鸟没寒流。不是莲花府，冥冥不可求。
郊原春欲暮，桃杏落纷纷。何处随芳草，留家寄白云。
扬帆向何处，插羽逐征东。夷落人烟迥，王程鸟路通。
江流回涧底，山色聚闽中。君去凋残后，应怜百越空。
独归西掖去，难接后尘游。向日三千里，朝天十二楼。
路看新柳夕，家对旧山秋。惆怅离心远，沧江空自流。
既有亲人术，还逢试吏年。蓬蒿千里闭，村树几家全。
小邑沧洲吏，新年白首翁。一官如远客，万事极飘蓬。
柳色孤城里，莺声细雨中。羁心早已乱，何事更春风。
家在横塘曲，那能万里违。门临秋水掩，帆带夕阳飞。
傲俗宜纱帽，干时倚布衣。独将湖上月，相逐去还归。
金陵已芜没，函谷复烟尘。犹见南朝月，还随上国人。
一官成白首，万里寄沧洲。久被浮名系，能无愧海鸥。
隔岭春犹在，无人燕亦来。谁堪暝投处，空复一猿哀。
时危身赴敌，事往任浮沈。末路三江去，当时百战心。
南浮沧海上，万里到吴台。久别长相忆，孤舟何处来。
青山春满目，白日夜随舟。知到梁园下，苍生赖此游。
何事长门闭，珠帘只自垂。月移深殿早，春向后宫迟。
蕙草生闲地，梨花发旧枝。芳菲自恩幸，看著被风吹。
细草香飘雨，垂杨闲卧风。却寻樵径去，惆怅绿溪东。
犹是南州吏，江城又一春。隔帘湖上月，对酒眼中人。
棘寺初衔命，梅仙已误身。无心羡荣禄，唯待却垂纶。
一路经行处，莓苔见履痕。白云依静渚，春草闭闲门。
过雨看松色，随山到水源。溪花与禅意，相对亦忘言。
掩笑频欹扇，迎歌乍动弦。不知巫峡雨，何事海西边。
白云乖始愿，沧海有微波。恋旧争趋府，临危欲负戈。
匹马向何处，北游殊未还。寒云带飞雪，日暮雁门关。
一路傍汾水，数州看晋山。知君喜初服，只爱此身闲。
望君烟水阔，挥手泪沾巾。飞鸟没何处，青山空向人。
长江一帆远，落日五湖春。谁见汀洲上，相思愁白蘋。
爱尔文章远，还家印绶荣。退公兼色养，临下带乡情。
乔木映官舍，春山宜县城。应怜钓台石，闲却为浮名。
山阴好云物，此去又春风。越鸟闻花里，曹娥想镜中。
小江潮易满，万井水皆通。徒羡扁舟客，微官事不同。
万里辞三殿，金陵到旧居。文星出西掖，卿月在南徐。
春兰方可采，此去叶初齐。函谷莺声里，秦山马首西。
适贺一枝新，旋惊万里分。礼闱称独步，太学许能文。
绣服棠花映，青袍草色迎。梁园修竹在，持赠结交情。
卧来能几日，春事已依然。不解谢公意，翻令静者便。
庭阴残旧雪，柳色带新年。寂寞深村里，唯君相访偏。
西陵潮信满，岛屿入中流。越客依风水，相思南渡头。
所思劳日夕，惆怅去西东。禅客知何在，春山到处同。
独行残雪里，相见白云中。请近东林寺，穷年事远公。
延陵衰草遍，有路问茅山。鸡犬驱将去，烟霞拟不还。
寒霜白云里，法侣自相携。竹径通城下，松风隔水西。
方同沃洲去，不作武陵迷。仿佛知心处，高峰是会稽。
游吴还入越，来往任风波。复送王孙去，其如春草何。
岸明残雪在，潮满夕阳多。季子杨柳庙，停舟试一过。
辛勤万里道，萧索九秋残。日照闽中夜，天凝海上寒。
未习风波事，初为吴越游。露沾湖色晓，月照海门秋。
梅市门何在，兰亭水尚流。西陵待潮处，落日满扁舟。
驿路收残雨，渔家带夕阳。何须愁旅泊，使者有辉光。
晨装林月在，野饭浦沙寒。严子千年后，何人钓旧滩。
九日登高望，苍苍远树低。人烟湖草里，山翠县楼西。
霜降鸿声切，秋深客思迷。无劳白衣酒，陶令自相携。
秋草行将暮，登楼客思惊。千家同霁色，一雁报寒声。
北望无乡信，东游滞客行。今君佩铜墨，还有越乡情。
不愁寻水远，自爱逐连山。虽在春风里，犹从芳草间。
去程何用计，胜事且相关。旅逸同群鸟，悠悠往复还。
多病长无事，开筵暂送君。正愁帆带雨，莫望水连云。
客思闲偏极，川程远更分。不须论早晚，惆怅又离群。
白首辞知己，沧洲忆旧居。落潮回野艇，积雪卧官庐。
人好千场醉，花无百日开。岂堪沧海畔，为客十年来。
曲房珠翠合，深巷管弦调。日晚春风里，衣香满路飘。
偶俗机偏少，安闲性所便。只应君少惯，又欲寄林泉。
莫恨扁舟去，川途我更遥。东西潮渺渺，离别雨萧萧。
苔痕断珠履，草色带罗裙。莫唱迎仙曲，空山不可闻。
苍梧在何处，斑竹自成林。点点留残泪，枝枝寄此心。
寒山响易满，秋水影偏深。欲觅樵人路，蒙笼不可寻。
空谷无行径，深山少落晖。桃园几家住，谁为扫荆扉。
云母映溪水，溪流知几春。深藏武陵客，时过洞庭人。
沙鸥积暮雪，川日动寒晖。楚客来相问，孤舟泊钓矶。
江枫日摇落，转爱寒潭静。水色淡如空，山光复相映。
众岭猿啸重，空江人语响。清晖朝复暮，如待扁舟赏。
空传古岸下，曾见蛟龙去。秋水晚沈沈，犹疑在深处。
古调虽自爱，今人多不弹。向君投此曲，所贵知音难。
四月深涧底，桃花方欲然。宁知地势下，遂使春风偏。
此意颇堪惜，无言谁为传。过时君未赏，空媚幽林前。
宝镜凌曙开，含虚净如水。独悬秦台上，万象清光里。
但恐明见累，何愁暗难托。恋君秋夜永，无使兰膏薄。
骢马入关西，白云独何适。相思烟水外，唯有心不隔。
天涯片云去，遥指帝乡忆。惆怅增暮情，潇湘复秋色。
扁舟宿何处，落日羡归翼。万里无故人，江鸥不相识。
何事东南客，忘机一钓竿。酒香开瓮老，湖色对门寒。
向郭青山送，临池白鸟看。见君能浪迹，予亦厌微官。
上人居此寺，不出三十年。万法元无著，一心唯趣禅。
登桥试长望，望极与天平。际海蒹葭色，终朝凫雁声。
近山犹仿佛，远水忽微明。更览诸公作，知高题柱名。
每忆椒房宠，那堪永巷阴。自惊罗带缓，非复旧来心。
都护征兵日，将军破虏时。扬鞭玉关道，回首望旌旗。
眼病身亦病，浮生已半空。迢迢千里月，应与惠连同。
公子三千客，人人愿报恩。应怜抱关者，贫病老夷门。
残春惜将别，清洛行不近。相与爱后时，无令孤逸韵。
壮图悲岁月，明代耻贫贱。回首无津梁，只令二毛变。
客愁千里别，春色五湖多。明日旧山去，其如相望何。
寥寥远天净，溪路何空濛。斜光照疏雨，秋气生白虹。
云尽山色暝，萧条西北风。故林归宿处，一叶下梧桐。
正位开重屋，凌空出火珠。夜来双月满，曙后一星孤。
天净光难灭，云生望欲无。遥知太平代，国宝在名都。
旅望因高尽，乡心遇物悲。故林遥不见，况在落花时。
遗庙宿阴阴，孤峰映绿林。步随仙路远，意入道门深。
涧水流年月，山云变古今。只闻风竹里，犹有凤笙音。
春风鸣玉佩，暮雨拂灵衣。岂但湘江口，能令怀二妃。
别愁复经雨，别泪还如霰。寄心海上云，千里常相见。
春气满林香，春游不可忘。落花吹欲尽，垂柳折还长。
桑女淮南曲，金鞍塞北装。行行小垂手，日暮渭川阳。
昔时闻远路，谓是等闲行。及到求人地，始知为客情。
事将公道背，尘绕马蹄生。倘使长如此，便堪休去程。
深潭与浅滩，万转出新安。人远禽鱼静，山空水木寒。
营开边月近，战苦阵云深。旦夕更楼上，遥闻横笛音。
水穷沧海畔，路尽小山南。且喜乡园近，言荣意未甘。
缓舞花飞满，清歌水去长。回波送神曲，云雨满潇湘。
所思在建业，欲往大江深。日夕望京口，烟波愁我心。
心驰茅山洞，目极枫树林。不见少微星，星霜劳夜吟。
秋空明月悬，光彩露沾湿。惊鹊栖未定，飞萤卷帘入。
庭槐寒影疏，邻杵夜声急。佳期旷何许，望望空伫立。
弃置乡园老，翻飞羽翼摧。故人今在位，岐路莫迟回。
向来共欢娱，日夕成楚越。落羽更分飞，谁能不惊骨。
以我越乡客，逢君谪居者。分飞黄鹤楼，流落苍梧野。
驿使乘云去，征帆沿溜下。不知从此分，还袂何时把。
樵人归欲尽，烟鸟栖初定。之子期宿来，孤琴候萝径。
落景馀清辉，轻桡弄溪渚。澄明爱水物，临泛何容与。
白首垂钓翁，新妆浣纱女。相看似相识，脉脉不得语。
垂钓坐盘石，水清心亦闲。鱼行潭树下，猿挂岛藤间。
游女昔解佩，传闻于此山。求之不可得，沿月棹歌还。
逸气假毫翰，清风在竹林。达是酒中趣，琴上偶然音。
日落伴将稀，山风拂萝衣。长歌负轻策，平野望烟归。
虚舟任所适，垂钓非有待。为问乘槎人，沧洲复谁在。
妾有盘龙镜，清光常昼发。自从生尘埃，有若雾中月。
愁来试取照，坐叹生白发。寄语边塞人，如何久离别。
帝里重清明，人心自愁思。车声上路合，柳色东城翠。
花落草齐生，莺飞蝶双戏。空堂坐相忆，酌茗聊代醉。
迎气当春至，承恩喜雪来。润从河汉下，花逼艳阳开。
风吹沙海雪，渐作柳园春。宛转随香骑，轻盈伴玉人。
歌疑郢中客，态比洛川神。今日南归楚，双飞似入秦。
欲济无舟楫，端居耻圣明。坐观垂钓者，空有羡鱼情。
抱琴来取醉，垂钓坐乘闲。归客莫相待，寻源殊未还。
龙沙豫章北，九日挂帆过。风俗因时见，湖山发兴多。
正字芸香阁，幽人竹素园。经过宛如昨，归卧寂无喧。
洞庭秋正阔，余欲泛归船。莫辨荆吴地，唯馀水共天。
一丘常欲卧，三径苦无资。北土非吾愿，东林怀我师。
黄金然桂尽，壮志逐年衰。日夕凉风至，闻蝉但益悲。
我行穷水国，君使入京华。相去日千里，孤帆天一涯。
卧闻海潮至，起视江月斜。借问同舟客，何时到永嘉。
垂柳金堤合，平沙翠幕连。不知王逸少，何处会群贤。
昔余卧林巷，载酒过柴扉。松菊无时赏，乡园欲懒归。
山暝闻猿愁，沧江急夜流。风鸣两岸叶，月照一孤舟。
建德非吾土，维扬忆旧游。还将两行泪，遥寄海西头。
岭北回征帆，巴东问故人。桃源何处是，游子正迷津。
田家春事起，丁壮就东陂。殷殷雷声作，森森雨足垂。
海虹晴始见，河柳润初移。予意在耕凿，因君问土宜。
曳曳半空里，明明五色分。聊题一时兴，因寄卢征君。
屡蹑莓苔滑，将寻汗漫期。倘因松子去，长与世人辞。
犯霜驱晓驾，数里见唐城。旅馆归心逼，荒村客思盈。
钓竿垂北涧，樵唱入南轩。书取幽栖事，将寻静者论。
养疾衡檐下，由来浩气真。五行将禁火，十步任寻春。
谁采篱下菊，应闲池上楼。宜城多美酒，归与葛强游。
烛至萤光灭，荷枯雨滴闻。永怀芸阁友，寂寞滞扬云。
朝来登陟处，不似艳阳时。异县殊风物，羁怀多所思。
剪花惊岁早，看柳讶春迟。未有南飞雁，裁书欲寄谁。
乡泪客中尽，孤帆天际看。迷津欲有问，平海夕漫漫。
林园虽少事，幽独自多违。向夕开帘坐，庭阴落景微。
鸟过烟树宿，萤傍水轩飞。感念同怀子，京华去不归。
冠盖趋梁苑，江湘失楚材。豫愁轩骑动，宾客散池台。
夕曛山照灭，送客出柴门。惆怅野中别，殷勤岐路言。
四座推文举，中郎许仲宣。泛舟江上别，谁不仰神仙。
寂寂竟何待，朝朝空自归。欲寻芳草去，惜与故人违。
当路谁相假，知音世所稀。只应守索寞，还掩故园扉。
兄弟游吴国，庭闱恋楚关。已多新岁感，更饯白眉还。
归泛西江水，离筵北固山。乡园欲有赠，梅柳著先攀。
祖道衣冠列，分亭驿骑催。方期九日聚，还待二星回。
清旦江天迥，凉风西北吹。白云向吴会，征帆亦相随。
予亦离家久，南归恨不同。音书若有问，江上会相逢。
运筹将入幕，养拙就闲居。正待功名遂，从君继两疏。
桃花春水涨，之子忽乘流。岘首辞蛟浦，江中问鹤楼。
赠君青竹杖，送尔白蘋洲。应是神仙子，相期汗漫游。
公子恋庭闱，劳歌涉海涯。水乘舟楫去，亲望老莱归。
楚关望秦国，相去千里馀。州县勤王事，山河转使车。
祖筵江上列，离恨别前书。愿及芳年赏，娇莺二月初。
旧国余归楚，新年子北征。挂帆愁海路，分手恋朋情。
日夕故园意，汀洲春草生。何时一杯酒，重与季鹰倾。
树绕温泉绿，尘遮晚日红。拂衣从此去，高步蹑华嵩。
何幸遇休明，观光来上京。相逢武陵客，独送豫章行。
南国辛居士，言归旧竹林。未逢调鼎用，徒有济川心。
惜尔怀其宝，迷邦倦客游。江山历全楚，河洛越成周。
道路疲千里，乡园老一丘。知君命不偶，同病亦同忧。
送别登何处，开筵旧岘山。征轩明日远，空望郢门间。
西上游江西，临流恨解携。千山叠成嶂，万水泻为溪。
献策金门去，承欢彩服违。以吾一日长，念尔聚星稀。
侧听弦歌宰，文书游夏徒。故园欣赏竹，为邑幸来苏。
华省曾联事，仙舟复与俱。欲知临泛久，荷露渐成珠。
邑有弦歌宰，翔鸾狎野鸥。眷言华省旧，暂拂海池游。
郁岛藏深竹，前溪对舞楼。更闻书即事，云物是清秋。
言避一时暑，池亭五月开。喜逢金马客，同饮玉人杯。
舞鹤乘轩至，游鱼拥钓来。座中殊未起，箫管莫相催。
林卧愁春尽，开轩览物华。忽逢青鸟使，邀入赤松家。
丹灶初开火，仙桃正落花。童颜若可驻，何惜醉流霞。
瑞雪初盈尺，寒宵始半更。列筵邀酒伴，刻烛限诗成。
讲论陪诸子，文章得旧朋。士元多赏激，衰病恨无能。
人事有代谢，往来成古今。江山留胜迹，我辈复登临。
水落鱼梁浅，天寒梦泽深。羊公碑字在，读罢泪沾襟。
歇马凭云宿，扬帆截海行。高高翠微里，遥见石梁横。
秋入诗人意，巴歌和者稀。泛湖同逸旅，吟会是思归。
白简徒推荐，沧洲已拂衣。杳冥云外去，谁不羡鸿飞。
挂席几千里，名山都未逢。泊舟浔阳郭，始见香炉峰。
尝读远公传，永怀尘外踪。东林精舍近，日暮但闻钟。
水回青嶂合，云度绿溪阴。坐听闲猿啸，弥清尘外心。
轩车人已散，箫管凤初来。今日龙门下，谁知文举才。
水亭凉气多，闲棹晚来过。涧影见松竹，潭香闻芰荷。
野童扶醉舞，山鸟助酣歌。幽赏未云遍，烟光奈夕何。
故人来自远，邑宰复初临。执手恨为别，同舟无异心。
共喜年华好，来游水石间。烟容开远树，春色满幽山。
壶酒朋情洽，琴歌野兴闲。莫愁归路暝，招月伴人还。
南纪西江阔，皇华御史雄。截流宁假楫，挂席自生风。
万山青嶂曲，千骑使君游。神女鸣环佩，仙郎接献酬。
遍观云梦野，自爱江城楼。何必东南守，空传沈隐侯。
海亭秋日望，委曲见江山。染翰聊题壁，倾壶一解颜。
歌逢彭泽令，归赏故园间。予亦将琴史，栖迟共取闲。
笑语同今夕，轻肥异往年。晨风理归棹，吴楚各依然。
傲吏非凡吏，名流即道流。隐居不可见，高论莫能酬。
水接仙源近，山藏鬼谷幽。再来迷处所，花下问渔舟。
龙象经行处，山腰度石关。屡迷青嶂合，时爱绿萝闲。
出谷未停午，到家日已曛。回瞻下山路，但见牛羊群。
樵子暗相失，草虫寒不闻。衡门犹未掩，伫立望夫君。
舞鹤过闲砌，飞猿啸密林。渐通玄妙理，深得坐忘心。
苔涧春泉满，萝轩夜月闲。能令许玄度，吟卧不知还。
池水犹含墨，风云已落秋。今宵泉壑里，何处觅藏舟。
带雪梅初暖，含烟柳尚青。来窥童子偈，得听法王经。
夕阳连雨足，空翠落庭阴。看取莲花净，应知不染心。
精舍买金开，流泉绕砌回。芰荷薰讲席，松柏映香台。
池上青莲宇，林间白马泉。故人成异物，过客独潸然。
既礼新松塔，还寻旧石筵。平生竹如意，犹挂草堂前。
与君园庐并，微尚颇亦同。耕钓方自逸，壶觞趣不空。
弱岁早登龙，今来喜再逢。如何春月柳，犹忆岁寒松。
烟火临寒食，笙歌达曙钟。喧喧斗鸡道，行乐羡朋从。
挂席樵风便，开轩琴月孤。岁寒何用赏，霜落故园芜。
开筵面场圃，把酒话桑麻。待到重阳日，还来就菊花。
山公能饮酒，居士好弹筝。世外交初得，林中契已并。
白发催年老，青阳逼岁除。永怀愁不寐，松月夜窗虚。
樵牧南山近，林闾北郭赊。先人留素业，老圃作邻家。
残冻因风解，新正度腊开。行看武昌柳，仿佛映楼台。
问我今何去，天台访石桥。坐看霞色晓，疑是赤城标。
皇皇三十载，书剑两无成。山水寻吴越，风尘厌洛京。
远游经海峤，返棹归山阿。日夕见乔木，乡关在伐柯。
日暮马行疾，城荒人住稀。听歌知近楚，投馆忽如归。
绪风初减热，新月始临秋。谁忍窥河汉，迢迢问斗牛。
榜歌空里失，船火望中疑。明发泛潮海，茫茫何处期。
客舟贪利涉，暗里渡湘川。露气闻芳杜，歌声识采莲。
榜人投岸火，渔子宿潭烟。行侣时相问，浔阳何处边。
迢递秦京道，苍茫岁暮天。穷阴连晦朔，积雪满山川。
落雁迷沙渚，饥乌集野田。客愁空伫立，不见有人烟。
客行愁落日，乡思重相催。况在他山外，天寒夕鸟来。
逆旅相逢处，江村日暮时。众山遥对酒，孤屿共题诗。
川暗夕阳尽，孤舟泊岸初。岭猿相叫啸，潭嶂似空虚。
桂楫中流望，京江两畔明。林开扬子驿，山出润州城。
桑野就耕父，荷锄随牧童。田家占气候，共说此年丰。
初九未成旬，重阳即此晨。登高闻古事，载酒访幽人。
余是乘槎客，君为失路人。平生复能几，一别十馀春。
旧曲梅花唱，新正柏酒传。客行随处乐，不见度年年。
佳人能画眉，妆罢出帘帷。照水空自爱，折花将遗谁。
少小学书剑，秦吴多岁年。归来一登眺，陵谷尚依然。
南国无霜霰，连年对物华。青林暗换叶，红蕊亦开花。
迢递三巴路，羁危万里身。乱山残雪夜，孤烛异乡人。
游人武陵去，宝剑直千金。分手脱相赠，平生一片心。
绮席铺兰杜，珠盘折芰荷。故园留不住，应是恋弦歌。
春眠不觉晓，处处闻啼鸟。夜来风雨声，花落知多少。
洛阳访才子，江岭作流人。闻说梅花早，何如北地春。
行至菊花潭，村西日已斜。主人登高去，鸡犬空在家。
花伴成龙竹，池分跃马溪。田园人不见，疑向洞中栖。
北固临京口，夷山近海滨。江风白浪起，愁杀渡头人。
汉水临襄阳，花开大堤暖。佳期大堤下，泪向南云满。
春风无复情，吹我梦魂散。不见眼中人，天长音信断。
白玉谁家郎，回车渡天津。看花东陌上，惊动洛阳人。
李陵没胡沙，苏武还汉家。迢迢五原关，朔雪乱边花。
一去隔绝国，思归但长嗟。鸿雁向西北，因书报天涯。
鸟衔野田草，误入枯桑里。客土植危根，逢春犹不死。
草木虽无情，因依尚可生。如何同枝叶，各自有枯荣。
融融白玉辉，映我青蛾眉。宝镜似空水，落花如风吹。
垂杨拂绿水，摇艳东风年。花明玉关雪，叶暖金窗烟。
美人结长想，对此心凄然。攀条折春色，远寄龙庭前。
白雪关山远，黄云海戍迷。挥鞭万里去，安得念春闺。
金花折风帽，白马小迟回。翩翩舞广袖，似鸟海东来。
床前明月光，疑是地上霜。举头望明月，低头思故乡。
尝闻秦帝女，传得凤凰声。是日逢仙子，当时别有情。
人吹彩箫去，天借绿云迎。曲在身不返，空馀弄玉名。
从军玉门道，逐虏金微山。笛奏梅花曲，刀开明月环。
天秋木叶下，月冷莎鸡悲。坐愁群芳歇，白露凋华滋。
燕支黄叶落，妾望自登台。海上碧云断，单于秋色来。
胡兵沙塞合，汉使玉关回。征客无归日，空悲蕙草摧。
吾爱孟夫子，风流天下闻。红颜弃轩冕，白首卧松云。
兴从剡溪起，思绕梁园发。寄君郢中歌，曲罢心断绝。
钟鼓不为乐，烟霜谁与同。归飞未忍去，流泪谢鸳鸿。
激赏摇天笔，承恩赐御衣。逢君奏明主，他日共翻飞。
陶令去彭泽，茫然太古心。大音自成曲，但奏无弦琴。
河东郭有道，于世若浮云。盛德无我位，清光独映君。
耻将鸡并食，长与凤为群。一击九千仞，相期凌紫氛。
陶令辞彭泽，梁鸿入会稽。我寻高士传，君与古人齐。
云卧留丹壑，天书降紫泥。不知杨伯起，早晚向关西。
昨夜梁园里，弟寒兄不知。庭前看玉树，肠断忆连枝。
六代帝王国，三吴佳丽城。贤人当重寄，天子借高名。
昔在九江上，遥望九华峰。天河挂绿水，秀出九芙蓉。
我欲一挥手，谁人可相从。君为东道主，于此卧云松。
竹实满秋浦，凤来何苦饥。还同月下鹊，三绕未安枝。
夫子即琼树，倾柯拂羽仪。怀君恋明德，归去日相思。
北堂千万寿，侍奉有光辉。先同稚子舞，更著老莱衣。
白玉一杯酒，绿杨三月时。春风馀几日，两鬓各成丝。
何以折相赠，白花青桂枝。月华若夜雪，见此令人思。
虽然剡溪兴，不异山阴时。明发怀二子，空吟招隐诗。
红颜悲旧国，青岁歇芳洲。不待金门诏，空持宝剑游。
海云迷驿道，江月隐乡楼。复作淮南客，因逢桂树留。
我来竟何事，高卧沙丘城。城边有古树，日夕连秋声。
南湖秋月白，王宰夜相邀。锦帐郎官醉，罗衣舞女娇。
春风传我意，草木别前知。寄谢弦歌宰，西来定未迟。
汉水波浪远，巫山云雨飞。东风吹客梦，西落此中时。
尔佐宣州郡，守官清且闲。常夸云月好，邀我敬亭山。
吾多张公子，别酌酣高堂。听歌舞银烛，把酒轻罗裳。
玉瓶沽美酒，数里送君还。系马垂杨下，衔杯大道间。
天边看渌水，海上见青山。兴罢各分袂，何须醉别颜。
借问剡中道，东南指越乡。舟从广陵去，水入会稽长。
食出野田美，酒临远水倾。东流若未尽，应见别离情。
向来送行处，回首阻笑言。别后若见之，为余一攀翻。
流远荆门外，来从楚国游。山随平野尽，江入大荒流。
月下飞天镜，云生结海楼。仍连故乡水，万里送行舟。
楚水清若空，遥将碧海通。人分千里外，兴在一杯中。
斗酒勿为薄，寸心贵不忘。坐惜故人去，偏令游子伤。
离颜怨芳草，春思结垂杨。挥手再三别，临岐空断肠。
张翰江东去，正值秋风时。天清一雁远，海阔孤帆迟。
白日行欲暮，沧波杳难期。吴洲如见月，千里幸相思。
送君游梅湖，应见梅花发。有使寄我来，无令红芳歇。
暂行新林浦，定醉金陵月。莫惜一雁书，音尘坐胡越。
尧没三千岁，青松古庙存。送行奠桂酒，拜舞清心魂。
日色促归人，连歌倒芳樽。马嘶俱醉起，分手更何言。
客自长安来，还归长安去。狂风吹我心，西挂咸阳树。
此情不可道，此别何时遇。望望不见君，连山起烟雾。
携妓东山去，春光半道催。遥看若桃李，双入镜中开。
余亦不火食，游梁同在陈。空馀湛卢剑，赠尔托交亲。
道隐不可见，灵书藏洞天。吾师四万劫，历世递相传。
别杖留青竹，行歌蹑紫烟。离心无远近，长在玉京悬。
我有万古宅，嵩阳玉女峰。长留一片月，挂在东溪松。
我闻隐静寺，山水多奇踪。岩种朗公橘，门深杯渡松。
浮云游子意，落日故人情。挥手自兹去，萧萧班马鸣。
足下远游履，凌波生素尘。寻仙向南岳，应见魏夫人。
芳树笼秦栈，春流绕蜀城。升沉应已定，不必问君平。
伯阳仙家子，容色如青春。日月秘灵洞，云霞辞世人。
水色南天远，舟行若在虚。迁人发佳兴，吾子访闲居。
我有延陵剑，君无陆贾金。艰难此为别，惆怅一何深。
秋山宜落日，秀水出寒烟。欲折一枝桂，还来雁沼前。
昔别若梦中，天涯忽相逢。洞庭破秋月，纵酒开愁容。
赠剑刻玉字，延平两蛟龙。送君不尽意，书及雁回峰。
水国秋风夜，殊非远别时。长安如梦里，何日是归期。
雪点翠云裘，送君黄鹤楼。黄鹤振玉羽，西飞帝王州。
予若洞庭叶，随波送逐臣。思归未可得，书此谢情人。
欲别心不忍，临行情更亲。酒倾无限月，客醉几重春。
藉草依流水，攀花赠远人。送君从此去，回首泣迷津。
瑶草绿未衰，攀翻寄情亲。相思两不见，流泪空盈巾。
读罢向空笑，疑君在我前。长吟字不灭，怀袖且三年。
朝涉白水源，暂与人俗疏。岛屿佳境色，江天涵清虚。
目送去海云，心闲游川鱼。长歌尽落日，乘月归田庐。
明宰试舟楫，张灯宴华池。文招梁苑客，歌动郢中儿。
月色望不尽，空天交相宜。令人欲泛海，只待长风吹。
尔恐碧草晚，我畏朱颜移。愁看杨花飞，置酒正相宜。
歌声送落日，舞影回清池。今夕不尽杯，留欢更邀谁。
绿水藏春日，青轩秘晚霞。若闻弦管妙，金谷不能夸。
摇曳帆在空，清流顺归风。诗因鼓吹发，酒为剑歌雄。
五月入五洲，碧山对青楼。故人杨执戟，春赏楚江流。
我爱铜官乐，千年未拟还。要须回舞袖，拂尽五松山。
彩鸟昔未名，白猿初相识。不见同怀人，对之空叹息。
九日龙山饮，黄花笑逐臣。醉看风落帽，舞爱月留人。
昨日登高罢，今朝更举觞。菊花何太苦，遭此两重阳。
四明三千里，朝起赤城霞。日出红光散，分辉照雪崖。
一餐咽琼液，五内发金沙。举手何所待，青龙白虎车。
南登杜陵上，北望五陵间。秋水明落日，流光灭远山。
去国登兹楼，怀归伤暮秋。天长落日远，水净寒波流。
秦云起岭树，胡雁飞沙洲。苍苍几万里，目极令人愁。
先君怀圣德，灵庙肃神心。草合人踪断，尘浓鸟迹深。
流沙丹灶灭，关路紫烟沉。独伤千载后，空馀松柏林。
楼观岳阳尽，川迥洞庭开。雁引愁心去，山衔好月来。
云间连下榻，天上接行杯。醉后凉风起，吹人舞袖回。
江城如画里，山晓望晴空。两水夹明镜，双桥落彩虹。
送客谢亭北，逢君纵酒还。屈盘戏白马，大笑上青山。
回鞭指长安，西日落秦关。帝乡三千里，杳在碧云间。
高阁横秀气，清幽并在君。檐飞宛溪水，窗落敬亭云。
猿啸风中断，渔歌月里闻。闲随白鸥去，沙上自为群。
岁落众芳歇，时当大火流。霜威出塞早，云色渡河秋。
梦绕边城月，心飞故国楼。思归若汾水，无日不悠悠。
侧叠万古石，横为白马矶。乱流若电转，举棹扬珠辉。
巫山夹青天，巴水流若兹。巴水忽可尽，青天无到时。
三朝上黄牛，三暮行太迟。三朝又三暮，不觉鬓成丝。
别时酒犹在，已为异乡客。思君不可得，愁见江水碧。
访古登岘首，凭高眺襄中。天清远峰出，水落寒沙空。
弄珠见游女，醉酒怀山公。感叹发秋兴，长松鸣夜风。
龙笛吟寒水，天河落晓霜。我心还不浅，怀古醉馀觞。
雨色风吹去，南行拂楚王。高丘怀宋玉，访古一沾裳。
白杨十字巷，北夹湖沟道。不见吴时人，空生唐年草。
谢公离别处，风景每生愁。客散青天月，山空碧水流。
池花春映日，窗竹夜鸣秋。今古一相接，长歌怀旧游。
牛渚西江夜，青天无片云。登舟望秋月，空忆谢将军。
余亦能高咏，斯人不可闻。明朝挂帆席，枫叶落纷纷。
爱此溪水闲，乘流兴无极。漾楫怕鸥惊，垂竿待鱼食。
波翻晓霞影，岸叠春山色。何处浣纱人，红颜未相识。
湖与元气连，风波浩难止。天外贾客归，云间片帆起。
龟游莲叶上，鸟宿芦花里。少女棹归舟，歌声逐流水。
青山日将暝，寂寞谢公宅。竹里无人声，池中虚月白。
荒庭衰草遍，废井苍苔积。惟有清风闲，时时起泉石。
旷望登古台，台高极人目。叠嶂列远空，杂花间平陆。
闲云入窗牖，野翠生松竹。欲览碑上文，苔侵岂堪读。
龙吟曾未听，凤曲吹应好。不学蒲柳凋，贞心尝自保。
云山万重隔，音信千里绝。春去秋复来，相思几时歇。
丁令辞世人，拂衣向仙路。伏炼九丹成，方随五云去。
松萝蔽幽洞，桃杏深隐处。不知曾化鹤，辽海归几度。
陶令八十日，长歌归去来。故人建昌宰，借问几时回。
风落吴江雪，纷纷入酒杯。山翁今已醉，舞袖为君开。
玉壶系青丝，沽酒来何迟。山花向我笑，正好衔杯时。
晚酌东窗下，流莺复在兹。春风与醉客，今日乃相宜。
闲坐夜明月，幽人弹素琴。忽闻悲风调，宛若寒松吟。
白雪乱纤手，绿水清虚心。钟期久已没，世上无知音。
花暖青牛卧，松高白鹤眠。语来江色暮，独自下寒烟。
浪抚一张琴，虚栽五株柳。空负头上巾，吾于尔何有。
对酒不觉暝，落花盈我衣。醉起步溪月，鸟还人亦稀。
野竹分青霭，飞泉挂碧峰。无人知所去，愁倚两三松。
我今携谢妓，长啸绝人群。欲报东山客，开关扫白云。
清泉映疏松，不知几千古。寒月摇清波，流光入窗户。
欲向江东去，定将谁举杯。稽山无贺老，却棹酒船回。
予非怀沙客，但美采菱曲。所愿归东山，寸心于此足。
雨后烟景绿，晴天散馀霞。东风随春归，发我枝上花。
蜀僧抱绿绮，西下峨眉峰。为我一挥手，如听万壑松。
客心洗流水，馀响入霜钟。不觉碧山暮，秋云暗几重。
阴生古苔绿，色染秋烟碧。何当凌云霄，直上数千尺。
紫藤挂云木，花蔓宜阳春。密叶隐歌鸟，香风留美人。
醉入田家去，行歌荒野中。如何青草里，亦有白头翁。
惭君能卫足，叹我远移根。白日如分照，还归守故园。
白鹭下秋水，孤飞如坠霜。心闲且未去，独立沙洲傍。
松风清襟袖，石潭洗心耳。羡君无纷喧，高枕碧霞里。
天下伤心处，劳劳送客亭。春风知别苦，不遣柳条青。
我家北海宅，作寺南江滨。空庭无玉树，高殿坐幽人。
吾怜宛溪好，百尺照心明。何谢新安水，千寻见底清。
太守耀清威，乘闲弄晚晖。江沙横猎骑，山火绕行围。
箭逐云鸿落，鹰随月兔飞。不知白日暮，欢赏夜方归。
愁闻出塞曲，泪满逐臣缨。却望长安道，空怀恋主情。
王子停凤管，师襄掩瑶琴。馀韵度江去，天涯安可寻。
月皎昭阳殿，霜清长信宫。天行乘玉辇，飞燕与君同。
别有欢娱处，承恩乐未穷。谁怜团扇妾，独坐怨秋风。
白露湿萤火，清霜凌兔丝。空掩紫罗袂，长啼无尽时。
三百六十日，日日醉如泥。虽为李白妇，何异太常妻。
池台空有月，词赋旧凌云。独挂延陵剑，千秋在古坟。
塞阔牛羊散，兵休帐幕移。空馀陇头水，呜咽向人悲。
仿佛古容仪，含愁带曙辉。露如今日泪，苔似昔年衣。
有恨同湘女，无言类楚妃。寂然芳霭内，犹若待夫归。
野凉疏雨歇，春色遍萋萋。鱼跃青池满，莺吟绿树低。
乐哉弦管客，愁杀战征儿。因绝西园赏，临风一咏诗。
四郊阴霭散，开户半蟾生。万里舒霜合，一条江练横。
出时山眼白，高后海心明。为惜如团扇，长吟到五更。
风静杨柳垂，看花又别离。几年同在此，今日各驱驰。
峡里闻猿叫，山头见月时。殷勤一杯酒，珍重岁寒姿。
别离杨柳青，樽酒表丹诚。古道携琴去，深山见峡迎。
暖风花绕树，秋雨草沿城。自此长江内，无因夜犬惊。
凉烟浮竹尽，秋月照沙明。何必沧浪去，兹焉可濯缨。
我吟传舍咏，来访真人居。烟岭迷高迹，云林隔太虚。
尘萦游子面，蝶弄美人钗。却忆青山上，云门掩竹斋。
素面倚栏钩，娇声出外头。若非是织女，何得问牵牛。
玉宇含清露，香笼散轻烟。应当结沉抱，难从兹夕眠。
江汉曾为客，相逢每醉还。浮云一别后，流水十年间。
欢笑情如旧，萧疏鬓已斑。何因北归去，淮上对秋山。
楚塞故人稀，相逢本不期。犹存袖里字，忽怪鬓中丝。
客舍盈樽酒，江行满箧诗。更能连骑出，还似洛桥时。
远钟高枕后，清露卷帘时。暗觉新秋近，残河欲曙迟。
尘襟一潇洒，清夜得禅公。远自鹤林寺，了知人世空。
惊禽翻暗叶，流水注幽丛。多谢非玄度，聊将诗兴同。
闲门荫堤柳，秋渠含夕清。微风送荷气，坐客散尘缨。
烟华方散薄，蕙气犹含露。澹景发清琴，幽期默玄悟。
却足甘为笑，闲居梦杜陵。残莺知夏浅，社雨报年登。
流麦非关忘，收书独不能。自然忧旷职，缄此谢良朋。
霁后三川冷，秋深万木疏。对琴无一事，新兴复何如。
立马频惊曙，垂帘却避寒。可怜同宦者，应悟下流难。
扫雪开幽径，端居望故人。犹残腊月酒，更值早梅春。
几日东城陌，何时曲水滨。闻闲且共赏，莫待绣衣新。
凄凄去亲爱，泛泛入烟雾。归棹洛阳人，残钟广陵树。
风波离思满，宿昔容鬓改。独鸟下东南，广陵何处在。
忽报南昌令，乘骢入郡城。同时趋府客，此日望尘迎。
文苑台中妙，冰壶幕下清。洛阳相去远，犹使故林荣。
度门能不访，冒雪屡西东。已想人如玉，遥怜马似骢。
乍迷金谷路，稍变上阳宫。还比相思意，纷纷正满空。
庭树忽已暗，故人那不来。只因厌烦暑，永日坐霜台。
闲居兴方澹，默想心已屡。暂出仍湿衣，况君东城住。
吏局劳佳士，宾筵得上才。终朝狎文墨，高兴共徘徊。
秋斋正萧散，烟水易昏夕。忧来结几重，非君不可释。
幽人寂不寐，木叶纷纷落。寒雨暗深更，流萤度高阁。
坐使青灯晓，还伤夏衣薄。宁知岁方晏，离居更萧索。
宿昔清都燕，分散各西东。车马行迹在，霜雪竹林空。
谷鸟时一啭，田园春雨馀。光风动林早，高窗照日初。
芳园知夕燕，西郊已独还。谁言不同赏，俱是醉花间。
山高鸣过雨，涧树落残花。非关春不待，当由期自赊。
暝色起烟阁，沉抱积离忧。况兹风雨夜，萧条梧叶秋。
空宇感凉至，颓颜惊岁周。日夕游阙下，山水忆同游。
夕响依山谷，馀悲散秋景。缄书报此时，此心方耿耿。
对酒始依依，怀人还的的。谁当曲水行，相思寻旧迹。
吏散门阁掩，鸟鸣山郡中。远念长江别，俯觉座隅空。
舟泊南池雨，簟卷北楼风。并罢芳樽燕，为怆昨时同。
室虚多凉气，天高属秋时。空庭夜风雨，草木晓离披。
简书日云旷，文墨谁复持。聊因遇澄静，一与道人期。
一别十年事，相逢淮海滨。还思洛阳日，更话府中人。
山僧一相访，吏案正盈前。出处似殊致，喧静两皆禅。
守郡卧秋阁，四面尽荒山。此时听夜雨，孤灯照窗间。
今朝郡斋冷，忽念山中客。涧底束荆薪，归来煮白石。
欲持一瓢酒，远慰风雨夕。落叶满空山，何处寻行迹。
秋山僧冷病，聊寄三五杯。应泻山瓢里，还寄此瓢来。
此瓢今已到，山瓢知已空。且饮寒塘水，遥将回也同。
林院生夜色，西廊上纱灯。时忆长松下，独坐一山僧。
柳叶遍寒塘，晓霜凝高阁。累日此流连，别来成寂寞。
春风驻游骑，晚景澹山晖。一问清泠子，独掩荒园扉。
草木雨来长，里闾人到稀。方从广陵宴，花落未言归。
余辞郡符去，尔为外事牵。宁知风雪夜，复此对床眠。
始话南池饮，更咏西楼篇。无将一会易，岁月坐推迁。
寝扉临碧涧，晨起澹忘情。空林细雨至，圆文遍水生。
永日无馀事，山中伐木声。知子尘喧久，暂可散烦缨。
松桂生丹禁，鸳鹭集云台。托身各有所，相望徒徘徊。
满城怜傲吏，终日赋新诗。请报淮阴客，春帆浪作期。
洛邑人全少，嵩高雪尚残。满台谁不故，报我在微官。
江上宣城郡，孤舟远到时。云林谢家宅，山水敬亭祠。
情人南楚别，复咏在原诗。忽此嗟岐路，还令泣素丝。
风波朝夕远，音信往来迟。好去扁舟客，青云何处期。
楚山明月满，淮甸夜钟微。何处孤舟泊，遥遥心曲违。
三为百里宰，已过十馀年。只叹官如旧，旋闻邑屡迁。
沃野收红稻，长江钓白鱼。晨餐亦可荐，名利欲何如。
名因定鼎地，门对凿龙山。水北楼台近，城南车马还。
稍开芳野静，欲掩暮钟闲。去此无嗟屈，前贤尚抱关。
游子欲言去，浮云那得知。偏能见行色，自是独伤离。
晚带城遥暗，秋生峰尚奇。还因朔吹断，匹马与相随。
楚江微雨里，建业暮钟时。漠漠帆来重，冥冥鸟去迟。
海门深不见，浦树远含滋。相送情无限，沾襟比散丝。
邑传榆石在，路绕晋山微。别思方萧索，新秋一叶飞。
乔树别时绿，客程关外长。只应传善政，日夕慰高堂。
思亲自当去，不第未蹉跎。家住青山下，门前芳草多。
关河征旆远，烟树夕阳微。到处无留滞，梁园花欲稀。
晚对青山别，遥寻芳草行。还期应不远，寒露湿芜城。
禁钟春雨细，宫树野烟和。相望东桥别，微风起夕波。
邑带洛阳道，年年应此行。当时匹马客，今日县人迎。
暮雨投关郡，春风别帝城。东西殊不远，朝夕待佳声。
山馆夜听雨，秋猿独叫群。无为久留滞，圣主待遗文。
东郊暮草歇，千里夏云生。立马愁将夕，看山独送行。
上国旅游罢，故园生事微。风尘满路起，行人何处归。
留思芳树饮，惜别暮春晖。几日投关郡，河山对掩扉。
秋风入疏户，离人起晨朝。山郡多风雨，西楼更萧条。
嗟予淮海老，送子关河遥。同来不同去，沉忧宁复消。
幽涧人夜汲，深林鸟长啼。还持郡斋酒，慰子霜露凄。
远听江上笛，临觞一送君。还愁独宿夜，更向郡斋闻。
忘兹适越意，爱我郡斋幽。野情岂好谒，诗兴一相留。
佳期不可失，终愿枉衡门。南陌人犹度，西林日未昏。
相逢且对酒，相问欲何如。数岁犹卑吏，家人笑著书。
宴罢常分骑，晨趋又比肩。莫嗟年鬓改，郎署定推先。
朗月分林霭，遥管动离声。故欢良已阻，空宇澹无情。
高斋乐宴罢，清夜道心存。即此同疏氏，可以一忘言。
野寺望山雪，空斋对竹林。我以养愚地，生君道者心。
暂与云林别，忽陪鸳鹭翔。看山不得去，知尔独相望。
郊园夏雨歇，闲院绿阴生。职事方无效，幽赏独违情。
物色坐如见，离抱怅多盈。况感夕凉气，闻此乱蝉鸣。
去马嘶春草，归人立夕阳。元知数日别，要使两情伤。
斜月才鉴帷，凝霜偏冷枕。持情须耿耿，故作单床寝。
金貂传几叶，玉树长新枝。荣禄何妨早，甘罗亦小儿。
朗咏竹窗静，野情花径深。那能有馀兴，不作剡溪寻。
冥冥花正开，飏飏燕新乳。昨别今已春，鬓丝生几缕。
孤舟欲夜发，只为访情人。此地忽相遇，留连意更新。
停杯嗟别久，对月言家贫。一问临邛令，如何待上宾。
结茅临古渡，卧见长淮流。窗里人将老，门前树已秋。
寒山独过雁，暮雨远来舟。日夕逢归客，那能忘旧游。
一台称二妙，归路望行尘。俱是攀龙客，空为避马人。
借问堤上柳，青青为谁春。空游昨日地，不见昨日人。
雨歇万井春，柔条已含绿。徘徊洛阳陌，惆怅杜陵曲。
故人谪遐远，留砚宠斯文。白水浮香墨，清池满夏云。
念离心已永，感物思徒纷。未有桂阳使，裁书一报君。
改序念芳辰，烦襟倦日永。夏木已成阴，公门昼恒静。
山郭恒悄悄，林月亦娟娟。景清神已澄，事简虑绝牵。
秋塘遍衰草，晓露洗红莲。不见心所爱，兹赏岂为妍。
白云埋大壑，阴崖滴夜泉。应居西石室，月照山苍然。
独惊长簟冷，遽觉愁鬓换。谁能当此夕，不有盈襟叹。
萦丛蝶尚乱，依阁鸟犹喧。对此残芳月，忆在汉陵原。
人归山郭暗，雁下芦洲白。独夜忆秦关，听钟未眠客。
思怀耿如昨，季月已云暮。忽惊年复新，独恨人成故。
迢迢芳园树，列映清池曲。对此伤人心，还如故时绿。
空蒙不自定，况值暄风度。旧赏逐流年，新愁忽盈素。
才萦下苑曲，稍满东城路。人意有悲欢，时芳独如故。
已谓心苦伤，如何日方永。无人不昼寝，独坐山中静。
悟澹将遣虑，学空庶遗境。积俗易为侵，愁来复难整。
幽独自盈抱，阴淡亦连朝。空斋对高树，疏雨共萧条。
绵思霭流月，惊魂飒回飙。谁念兹夕永，坐令颜鬓凋。
洛京十载别，东林访旧扉。山河不可望，存没意多违。
宁知府中吏，故宅一徘徊。历阶存往敬，瞻位泣馀哀。
废井没荒草，阴牖生绿苔。门前车马散，非复昔时来。
霜雪皎素丝，何意坠墨池。青苍犹可濯，黑色不可移。
高台一悄望，远树间朝晖。但见东西骑，坐令心赏违。
始霁郊原绿，暮春啼鸟稀。徒然对芳物，何能独醉归。
兹楼日登眺，流岁暗蹉跎。坐厌淮南守，秋山红树多。
残霞照高阁，青山出远林。晴明一登望，潇洒此幽襟。
端令倚悬槛，长望抱沉忧。宁知故园月，今夕在兹楼。
高阁一长望，故园何日归。烟尘拥函谷，秋雁过来稀。
怅然高阁望，已掩东城关。春风偏送柳，夜景欲沉山。
何处醉春风，长安西复东。不因俱罢职，岂得此时同。
官舍耿深夜，佳月喜同游。横河俱半落，泛露忽惊秋。
散彩疏群树，分规澄素流。心期与浩景，苍苍殊未收。
游鱼时可见，新荷尚未密。屡往心独闲，恨无理人术。
惊禽栖不定，流芳寒未遍。携手更何时，伫看花似霰。
时事方扰扰，幽赏独悠悠。弄泉朝涉涧，采石夜归州。
川明气已变，岩寒云尚拥。南亭草心绿，春塘泉脉动。
密竹行已远，子规啼更深。绿池芳草气，闲斋春树阴。
晴蝶飘兰径，游蜂绕花心。不遇君携手，谁复此幽寻。
夏衣始轻体，游步爱僧居。果园新雨后，香台照日初。
绿阴生昼静，孤花表春馀。符竹方为累，形迹一来疏。
疏树共寒意，游禽同暮还。因君悟清景，西望一开颜。
山景寂已晦，野寺变苍苍。夕风吹高殿，露叶散林光。
清钟始戒夜，幽禽尚归翔。谁复掩扉卧，不咏南轩凉。
北邻有幽竹，潜筠穿我庐。往来地已密，心乐道者居。
残花回往节，轻条荫夏初。闻钟北窗起，啸傲永日馀。
结茅临绝岸，隔水闻清磬。山水旷萧条，登临散情性。
稍指缘原骑，还寻汲涧径。长啸倚亭树，怅然川光暝。
高年不复出，门径众草生。时夏方新雨，果药发馀荣。
疏澹下林景，流暮幽禽情。身名两俱遣，独此野寺行。
对阁景恒晏，步庭阴始繁。逍遥无一事，松风入南轩。
清露夏天晓，荒园野气通。水禽遥泛雪，池莲迥披红。
弱藤已扶树，幽兰欲成丛。芳心幸如此，佳人时不同。
居士近依僧，青山结茅屋。疏松映岚晚，春池含苔绿。
秋荷一滴露，清夜坠玄天。将来玉盘上，不定始知圆。
绛树无花叶，非石亦非琼。世人何处得，蓬莱石上生。
有色同寒冰，无物隔纤玉。象筵看不见，堪将对玉人。
明从何处去，暗从何处来。但觉年年老，半是此中催。
万物自生听，太空恒寂寥。还从静中起，却向静中消。
河汉有秋意，南宫生早凉。玉漏残杳杳，云阙更苍苍。
华灯发新焰，轻烟浮夕香。顾迹知为忝，束带愧周行。
萧条竹林院，风雨丛兰折。幽鸟林上啼，青苔人迹绝。
世事日可见，身名良蹉跎。尚瞻白云岭，聊作负薪歌。
似与尘境绝，萧条斋舍秋。寒花独经雨，山禽时到州。
清觞养真气，玉书示道流。岂将符守恋，幸已栖心幽。
香炉宿火灭，兰灯宵影微。秋斋独卧病，谁与覆寒衣。
山月皎如烛，风霜时动竹。夜半鸟惊栖，窗间人独宿。
山阳遗韵在，林端横吹惊。响迥凭高阁，曲怨绕秋城。
长歌送落日，缓吹逐残杯。非关无烛罢，良为羁思催。
夕衣清露湿，晨驾秋风前。临欢定不住，当为何所牵。
高阁渐凝露，凉叶稍飘闱。忆在南宫直，夜长钟漏稀。
连山暗古郡，惊风散一川。此时骑马出，忽省京华年。
裴回轻雪意，似惜艳阳时。不悟风花冷，翻令梅柳迟。
春塘看幽谷，栖禽愁未去。开闱正乱流，宁辨花枝处。
独照碧窗久，欲随寒烬灭。幽人将遽眠，解带翻成结。
月暗竹亭幽，萤光拂席流。还思故园夜，更度一年秋。
丛疏露始滴，芳馀蝶尚留。还思杜陵圃，离披风雨秋。
杂英纷已积，含芳独暮春。还如故园树，忽忆故园人。
时节变衰草，物色近新秋。度月影才敛，绕竹光复流。
朝红争景新，夕素含露翻。妍姿如有意，流芳复满园。
单栖守远郡，永日掩重门。不与花为偶，终遣与谁言。
叶有苦寒色，山中霜霰多。虽此蒙阳景，移根意如何。
新含野露气，稍静高窗眠。虽为赏心遇，岂有岩中缘。
朝与诗人赏，夜携禅客入。自是尘外踪，无令吏趋急。
萧萧远尘迹，飒飒凌秋晓。节谢客来稀，回塘方独绕。
远学临海峤，横此莓苔石。郡斋三四峰，如有灵仙迹。
方愁暮云滑，始照寒池碧。自与幽人期，逍遥竟朝夕。
势从千里奔，直入江中断。岚横秋塞雄，地束惊流满。
响悲遇衰齿，节谢属离群。还忆郊园日，得向涧中闻。
失侣度山觅，投林舍北啼。今将独夜意，偏知对影栖。
不寐倦长更，披衣出户行。月寒秋竹冷，风切夜窗声。
误点能成物，迷真许一时。笔端来已久，座上去何迟。
顾白曾无变，听鸡不复疑。讵劳才子赏，为入国人诗。
俗吏闲居少，同人会面难。偶随香署客，来访竹林欢。
暮馆花微落，春城雨暂寒。瓮间聊共酌，莫使宦情阑。
一为吴郡守，不觉菊花开。始有故园思，且喜众宾来。
众芳春竞发，寒菊露偏滋。受气何曾异，开花独自迟。
晚成犹有分，欲采未过时。勿弃东篱下，看随秋草衰。
沈冥惭岁物，欢宴阻朋知。不及林间鸟，迁乔并羽仪。
京邑叹离群，江楼喜遇君。开筵当九日，泛菊外浮云。
柱下闻周史，书中慰越吟。近看三岁字，遥见百年心。
五马来何晚，双鱼赠已迟。江头望乡月，无夜不相思。
楚地劳行役，秦城罢鼓鼙。舟移洞庭岸，路出武陵谿。
楚水青莲净，吴门白日闲。圣朝须助理，绝莫爱东山。
月明湘水夜，霜重桂林寒。别后头堪白，时时镜里看。
忠义三朝许，威名四海闻。更乘归鲁诏，犹忆破胡勋。
避马台中贵，登车岭外遥。还因贡赋礼，来谒大明朝。
地入商山路，乡连渭水桥。承恩返南越，尊酒重相邀。
何处堪留客，香林隔翠微。薜萝通驿骑，山竹挂朝衣。
霜引台乌集，风惊塔雁飞。饮茶胜饮酒，聊以送将归。
少小客游梁，依然似故乡。城池经战阵，人物恨存亡。
正月风光好，逢君上客稀。晓风催鸟啭，春雪带花飞。
北斗回新岁，东园值早春。竹风能醒酒，花月解留人。
夜色带寒烟，灯花拂更然。残妆添石黛，艳舞落金钿。
掩笑须欹扇，迎歌乍动弦。不知巫峡雨，何事海西边。
古戍依重险，高楼见五梁。山根盘驿道，河水浸城墙。
八月洞庭秋，潇湘水北流。还家万里梦，为客五更愁。
阶下双梅树，春来画不成。晚时花未落，阴处叶难生。
摘子防人到，攀枝畏鸟惊。风光先占得，桃李莫相轻。
学凤年犹小，乘龙日尚赊。初封千户邑，忽驾五云车。
地接金人岸，山通玉女家。秋风何太早，吹落禁园花。
山店不凿井，百家同一泉。晚来南村黑，雨色和人烟。
近寺闻钟声，映陂见树影。所思何由见，东北徒引领。
数子皆故人，一时吏宛叶。经年总不见，书札徒满箧。
当官接闲暇，暂得归林泉。百里路不宿，两乡山复连。
夜深露湿簟，月出风惊蝉。且尽主人酒，为君从醉眠。
先生近南郭，茅屋临东川。桑叶隐村户，芦花映钓船。
有时著书暇，尽日窗中眠。且喜闾井近，灌田同一泉。
闻君寻野寺，便宿支公房。溪月冷深殿，江云拥回廊。
然灯松林静，煮茗柴门香。胜事不可接，相思幽兴长。
偶得鱼鸟趣，复兹水木凉。远峰带雨色，落日摇川光。
铁关天西涯，极目少行客。关门一小吏，终日对石壁。
君王嫌妾妒，闭妾在长门。舞袖垂新宠，愁眉结旧恩。
别家逢逼岁，出塞独离群。发到阳关白，书今远报君。
二年领公事，两度过阳关。相忆不可见，别来头已斑。
田中开白室，林下闭玄关。卷迹人方处，无心云自闲。
官舍临江口，滩声入惯闻。水烟晴吐月，山火夜烧云。
且欲寻方士，无心恋使君。异乡何可住，况复久离群。
西蜀方携手，南宫忆比肩。平生犹不浅，羁旅转相怜。
门柳叶已大，春花今复阑。鬓毛方二色，愁绪日千端。
玉垒天晴望，诸峰尽觉低。故园江树北，斜日岭云西。
近县多过客，似君诚亦稀。南楼取凉好，便送故人归。
当年最称意，数子不如君。战胜时偏许，名高人共闻。
双凫出未央，千里过河阳。马带新行色，衣闻旧御香。
凤去妆楼闭，凫飞叶县遥。不逢秦女在，何处听吹箫。
不须嫌邑小，莫即耻家贫。更作东征赋，知君有老亲。
寻河愁地尽，过碛觉天低。送子军中饮，家书醉里题。
到来逢岁酒，却去换春衣。吏部应相待，如君才调稀。
山雨醒别酒，关云迎渡船。谢君贤主将，岂忘轮台边。
野店临官路，重城压御堤。山开灞水北，雨过杜陵西。
归梦秋能作，乡书醉懒题。桥回忽不见，征马尚闻嘶。
山河宜晚眺，云雾待君开。为报乌台客，须怜白发催。
解带怜高柳，移床爱小溪。此来相见少，正事各东西。
夫子方寸里，秋天澄霁江。关西望第一，郡内政无双。
东郊未解围，忠义似君稀。误落胡尘里，能持汉节归。
野店愁中雨，江城梦里蝉。襄阳多故事，为我访先贤。
仙掌云重见，关门路再过。双鱼莫不寄，县外是黄河。
对酒风与雪，向家河复关。因悲宦游子，终岁无时闲。
客舍少乡信，床头无酒钱。圣朝徒侧席，济上独遗贤。
尚书未出守，爱子向青州。一路通关树，孤城近海楼。
看君尚少年，不第莫凄然。可即疲献赋，山村归种田。
野花迎短褐，河柳拂长鞭。置酒聊相送，青门一醉眠。
迁客犹未老，圣朝今复归。一从襄阳住，几度梨花飞。
世事了可见，怜君人亦稀。相逢贪醉卧，未得作春衣。
正月今欲半，陆浑花未开。出关见青草，春色正东来。
夫子且归去，明时方爱才。还须及秋赋，莫即隐嵩莱。
中郎凤一毛，世上独贤豪。弱冠已银印，出身唯宝刀。
还家卿月迥，度陇将星高。幕下多相识，边书醉懒操。
青袍美少年，黄绶一神仙。微子城东面，梁王苑北边。
饮酒俱未醉，一言聊赠君。功曹善为政，明主还应闻。
子真河朔尉，邑里带清漳。春草迎袍色，晴花拂绶香。
青山入官舍，黄鸟度宫墙。若到铜台上，应怜魏寝荒。
昨日山有信，只今耕种时。遥传杜陵叟，怪我还山迟。
蜀郡路漫漫，梁州过七盘。二人来信宿，一县醉衣冠。
谿逼春衫冷，林交宴席寒。西南如喷酒，遥向雨中看。
巴江秋月新，阁道发征轮。战胜真才子，名高功世人。
夫子思何速，世人皆叹奇。万言不加点，七步犹嫌迟。
足下复不第，家贫寻故人。且倾湘南酒，羞对关西尘。
山店橘花发，江城枫叶新。若从巫峡过，应见楚王神。
程侯新出守，好日发行军。拜命时人羡，能官圣主闻。
江楼黑寒雨，山郭冷秋云。竹马诸童子，朝朝待使君。
官柳叶尚小，长安春未浓。送君浔阳宰，把酒青门钟。
水驿楚云冷，山城江树重。遥知南湖上，只对香炉峰。
虽不旧相识，知君丞相家。故园伊川上，夜梦方山花。
不谓青云客，犹思紫禁时。别君能几日，看取鬓成丝。
汉水行人少，巴山客舍稀。向南风候暖，腊月见春辉。
罢起郎官草，初封刺史符。城边楼枕海，郭里树侵湖。
梦暗巴山雨，家连汉水云。慈亲思爱子，几度泣沾裙。
词赋满书囊，胡为在战场。行间脱宝剑，邑里挂铜章。
马疾飞千里，凫飞向五凉。遥知竹林下，星使对星郎。
相送泪沾衣，天涯独未归。将军初得罪，门客复何依。
梦去湖山阔，书停陇雁稀。园林幸接近，一为到柴扉。
卧病穷巷晚，忽惊骢马来。知君京口去，借问几时回。
卿家送爱子，愁见灞头春。草羡青袍色，花随黄绶新。
县西函谷路，城北大阳津。日暮征鞍去，东郊一片尘。
一尉便垂白，数年唯草玄。出关策匹马，逆旅闻秋蝉。
红亭酒瓮香，白面绣衣郎。砌冷虫喧坐，帘疏雨到床。
钟催离兴急，弦逐醉歌长。关树应先落，随君满鬓霜。
万里来又去，三湘东复西。别多人换鬓，行远马穿蹄。
山驿秋云冷，江帆暮雨低。怜君不解说，相忆在书题。
神仙吏姓梅，人吏待君来。渭北草新出，江南花已开。
城边宋玉宅，峡口楚王台。不畏无知己，荆州甚爱才。
弓抱关西月，旗翻渭北风。弟兄皆许国，天地荷成功。
新橘香官舍，征帆拂县楼。王城不敢住，岂是爱荆州。
关树晚苍苍，长安近夕阳。回风醒别酒，细雨湿行装。
君家旧淮水，水上到扬州。海树青官舍，江云黑郡楼。
东南随去鸟，人吏待行舟。为报吾兄道，如今已白头。
送客飞鸟外，城头楼最高。樽前遇风雨，窗里动波涛。
谒帝向金殿，随身唯宝刀。相思灞陵月，只有梦偏劳。
早岁即相知，嗟君最后时。青云仍未达，白发欲成丝。
风尘奈汝何，终日独波波。亲老无官养，家贫在外多。
醉眼轻白发，春梦渡黄河。相去关城近，何时更肯过。
常爱夏阳县，往年曾再过。县中饶白鸟，郭外是黄河。
老竹移时小，新花旧处飞。可怜真傲吏，尘事到山稀。
楚客忆乡信，向家湖水长。住愁春草绿，去喜桂枝香。
海月迎归楚，江云引到乡。吾兄应借问，为报鬓毛霜。
别乘向襄州，萧条楚地秋。江声官舍里，山色郡城头。
剑北山居小，巴南音信稀。因君报兵部，愁泪日沾衣。
欲谒明光殿，先趋建礼门。仙郎去得意，亚相正承恩。
客泪题书落，乡愁对酒宽。先凭报亲友，后月到长安。
羡他骢马郎，元日谒明光。立处闻天语，朝回惹御香。
台寒柏树绿，江暖柳条黄。惜别津亭暮，挥戈忆鲁阳。
颜子人叹屈，宦游今未迟。伫闻明主用，岂负青云姿。
江柳秋吐叶，山花寒满枝。知君客愁处，月满巴川时。
骢马五花毛，青云归处高。霜随驱夏暑，风逐振江涛。
上马带胡钩，翩翩度陇头。小来思报国，不是爱封侯。
闻说轮台路，连年见雪飞。春风曾不到，汉使亦应稀。
白草通疏勒，青山过武威。勤王敢道远，私向梦中归。
白发轮台使，边功竟不成。云沙万里地，孤负一书生。
竹影拂棋局，荷香随酒杯。池前堪醉卧，待月未须回。
子夜雪华馀，卿家月影初。酒香薰枕席，炉气暖轩除。
谁宴霜台使，行军粉署郎。唱歌江鸟没，吹笛岸花香。
西边虏尽平，何处更专征。幕下人无事，军中政已成。
座参殊俗语，乐杂异方声。醉里东楼月，偏能照列卿。
日没鸟飞急，山高云过迟。吾从大夫后，归路拥旌旗。
开瓶酒色嫩，踏地叶声干。为逼霜台使，重裘也觉寒。
太守拥朱轮，东郊物候新。莺声随坐啸，柳色唤行春。
竹外山低塔，藤间院隔桥。归家如欲懒，俗虑向来销。
载酒入天色，水凉难醉人。清摇县郭动，碧洗云山新。
谿水碧于草，潺潺花底流。沙平堪濯足，石浅不胜舟。
洗药朝与暮，钓鱼春复秋。兴来从所适，还欲向沧洲。
水云低锦席，岸柳拂金盘。日暮舟中散，都人夹道看。
胡地三月半，梨花今始开。因从老僧饭，更上夫人台。
清唱云不去，弹弦风飒来。应须一倒载，还似山公回。
高阁逼诸天，登临近日边。晴开万井树，愁看五陵烟。
槛外低秦岭，窗中小渭川。早知清净理，常愿奉金仙。
九日黄花酒，登高会昔闻。霜威逐亚相，杀气傍中军。
横笛惊征雁，娇歌落塞云。边头幸无事，醉舞荷吾君。
水路东连楚，人烟北接巴。山光围一郡，江月照千家。
郭外山色暝，主人林馆秋。疏钟入卧内，片月到床头。
遥夜惜已半，清言殊未休。君虽在青琐，心不忘沧洲。
事惬林中语，人幽物外踪。吾庐幸接近，兹地兴偏慵。
中峰炼金客，昨日游人间。叶县凫共去，葛陂龙暂还。
卧疾尝晏起，朝来头未梳。见君胜服药，清话病能除。
低柳共系马，小池堪钓鱼。观棋不觉暝，月出水亭初。
池上日相待，知君殊未回。徒教柳叶长，漫使梨花开。
终岁不得意，春风今复来。自怜蓬鬓改，羞见梨花开。
西掖诚可恋，南山思早回。园庐幸接近，相与归蒿莱。
郡僻人事少，云山常眼前。偶从池上醉，便向舟中眠。
谷口来相访，空斋不见君。涧花然暮雨，潭树暖春云。
门径稀人迹，檐峰下鹿群。衣裳与枕席，山霭碧氛氲。
大河南郭外，终日气昏昏。白鸟下公府，青山当县门。
古戍依重险，高楼见五凉。山根盘驿道，河水浸城墙。
三十始一命，宦情多欲阑。自怜无旧业，不敢耻微官。
明主虽然弃，丹心亦未休。愁来无去处，只上郡西楼。
月如眉已画，云似鬓新梳。春物知人意，桃花笑索居。
渭北春已老，河西人未归。边城细草出，客馆梨花飞。
别后乡梦数，昨来家信稀。凉州三月半，犹未脱寒衣。
愁里难消日，归期尚隔年。阳关万里梦，知处杜陵田。
晓笛别乡泪，秋冰鸣马蹄。一身虏云外，万里胡天西。
终日见征战，连年闻鼓鼙。故山在何处，昨日梦清溪。
塞迥心常怯，乡遥梦亦迷。那知故园月，也到铁关西。
秋雪春仍下，朝风夜不休。可知年四十，犹自未封侯。
轮台风物异，地是古单于。三月无青草，千家尽白榆。
蕃书文字别，胡俗语音殊。愁见流沙北，天西海一隅。
客舍梨叶赤，邻家闻捣衣。夜来尝有梦，坠泪缘思归。
客厌巴南地，乡邻剑北天。江村片雨外，野寺夕阳边。
渡口欲黄昏，归人争流喧。近钟清野寺，远火点江村。
见雁思乡信，闻猿积泪痕。孤舟万里外，秋月不堪论。
腊月江上暖，南桥新柳枝。春风触处到，忆得故园时。
终日不如意，出门何所之。从人觅颜色，自笑弱男儿。
云雨连三峡，风尘接百蛮。到来能几日，不觉鬓毛斑。
爱尔青青色，移根此地来。不曾台上种，留向碛中栽。
云片何人画，尘侵粉色微。未曾行雨去，不见逐风归。
只怪偏凝壁，回看欲惹衣。丹青忽借便，移向帝乡飞。
移根自远方，种得在僧房。六月花新吐，三春叶已长。
抽茎高锡杖，引影到绳床。只为能除疾，倾心向药王。
龙是双归日，鸾非独舞年。哀容今共尽，凄怆杜陵田。
竹径春来扫，兰樽夜不收。逍遥自得意，鼓腹醉中游。
东望望长安，正值日初出。长安不可见，喜见长安日。
长安何处在，只在马蹄下。明日归长安，为君急走马。
夫子素多疾，别来未得书。北庭苦寒地，体内今何如。
醉后未能别，待醒方送君。看君走马去，直上天山云。
结宇题三藏，焚香老一峰。云间独坐卧，只是对山松。
高住最高处，千家恒眼前。题诗饮酒后，只对诸峰眠。
野寺荒台晚，寒天古木悲。空阶有鸟迹，犹似造书时。
陇水何年有，潺潺逼路傍。东西流不歇，曾断几人肠。
强欲登高去，无人送酒来。遥怜故园菊，应傍战场开。
来亦一布衣，去亦一布衣。羞见关城吏，还从旧路归。
此地曾居住，今来宛似归。可怜汾上柳，相见也依依。
日暮远天青，霜风入后庭。洞房寒未掩，砧杵夜泠泠。
江天寒意少，冬月雨仍飞。出户愁为听，从风洒客衣。
旅魂惊处断，乡信意中微。几日应晴去，孤舟且欲归。
引出白云根，潺潺涨藓痕。冷光摇砌锡，疏影露枝猿。
江南折芳草，江北赠佳期。江阔水复急，过江常苦迟。
蘋白兰叶青，恐度先香时。美人碧云外，宁见长相思。
去岁离秦望，今冬使楚关。泪添天目水，发变海头山。
闲琴开旅思，清夜有愁心。圆月正当户，微风犹在林。
苍茫孤亭上，历乱多秋音。言念待明发，东山幽意深。
赠言幽径兰，别思河堤柳。征帆暮风急，望望空延首。
连吹千家笛，同朝百郡杯。愿持金殿镜，处处照遗才。
空殿看人入，深宫羡鸟飞。翻悲因买赋，索镜照空辉。
妾家巫峡阳，罗幌寝兰堂。晓日临窗久，春风引梦长。
露井桃花发，双双燕并飞。美人姿态里，春色上罗衣。
自爱频开镜，时羞欲掩扉。不知行路客，遥惹五香归。
杏梁初照日，碧玉后堂开。忆事临妆笑，春娇满镜台。
含声歌扇举，顾影舞腰回。别有佳期处，青楼客夜来。
画扇出秦楼，谁家赠列侯。小含吴剡县，轻带楚扬州。
掩作山云暮，摇成陇树秋。坐来传与客，汉水又回流。
坐爱时褰幌，行藏或驻车。不须应独感，三载已辞家。
莫向嵩山去，神仙多误人。不如朝魏阙，天子重贤臣。
抱玉三朝楚，怀书十上秦。年年洛阳陌，花鸟弄归人。
径出重林草，池摇两岸花。谁知贵公第，亭院有烟霞。
早行星尚在，数里未天明。不辨云林色，空闻风水声。
月从山上落，河入斗间横。渐至重门外，依稀见洛城。
四海游长倦，百年愁半侵。赖窥明镜里，时见丈夫心。
马饮长城水，军占太白星。国恩行可报，何必守经营。
江风久未歇，山雨复相仍。巨浪天涯起，馀寒川上凝。
月生东荒外，天云收夕阴。爱见澄清景，象吾虚白心。
秋风已振衣，客去何时归。为问当途者，宁知心有违。
粉壁画云成，如能上太清。影从霄汉发，光照掖垣明。
幽人惜春暮，潭上折芳草。佳期何时还，欲寄千里道。
锦袖盛朱橘，银钩摘紫房。见人羞不语，回艇入溪藏。
但有离宫处，君王每不居。旗门芳草合，辇路小槐疏。
殿闭山烟满，窗凝野霭虚。丰年多望幸，春色待銮舆。
路辟天光远，春还月道临。草浓河畔色，槐结路边阴。
溪水碧悠悠，猿声断客愁。渔潭逢钓楫，月浦值孤舟。
访泊随烟火，迷途视斗牛。今宵越乡意，还取醉忘忧。
白日依山尽，黄河入海流。欲穷千里目，更上一重楼。
举手整花钿，翻身舞锦筵。马围行处匝，人压看场圆。
歌要齐声和，情教细语传。不知心大小，容得许多怜。
君王巡海内，北阙下明台。云物天中少，烟花岁后来。
任气称张放，衔恩在少年。玉阶朝就日，金屋夜升天。
轩骑青云际，笙歌绿水边。建章明月好，留醉伴风烟。
扶起离披菊，霜轻喜重开。醉中惊老去，笑里觉愁来。
月送人无尽，风吹浪不回。感时将有寄，诗思涩难裁。
回塘分越水，古树积吴烟。扫竹催铺席，垂萝待系船。
遥礼前朝塔，微闻后夜钟。人间第四祖，云里一双峰。
积雨封苔径，多年亚石松。传心不传法，谁可继高踪。
运筹时所贵，前席礼偏深。羸驾归贫宅，欹冠出禁林。
奉佛栖禅久，辞官上疏频。故来分半宅，惟是旧交亲。
挥泪送回人，将书报所亲。晚年多疾病，中路有风尘。
绿杨垂野渡，黄鸟傍山村。念尔能高枕，丹墀会一论。
为郎复典郡，锦帐映朱轮。露冕随龙节，停桡得水人。
君罢江西日，家贫为一官。还归五陵去，只向远峰看。
暮色催人别，秋风待雨寒。遥知到三径，唯有菊花残。
乡心缘绿草，野思看青枫。春日偏相忆，裁书寄剡中。
风流与才思，俱似晋时人。淮月归心促，江花入兴新。
云深沧海暮，柳暗白田春。共道官犹小，怜君孝养亲。
草思晴后发，花怨雨中飞。想到金陵渚，酣歌对落晖。
行春日已晓，桂楫逐寒烟。转曲遥峰出，看涛极浦连。
入京当献赋，封事更闻天。日日趋黄阁，应忘云海边。
映花双节驻，临水伯劳飞。醉与群公狎，春塘露冕归。
潘郎今发白，陶令本家贫。相送临京口，停桡泪满巾。
有时巫峡色，终日洞庭波。丞相今为郡，应无劳者歌。
愿持终白首，谁道贵黄金。他日归愚谷，偏宜绿绮琴。
羡尔湘东去，烟花尚可亲。绿芳深映鸟，远岫递迎人。
饥狖啼初日，残莺惜暮春。遥怜谢客兴，佳句又应新。
丞相过邦牧，清弦送羽觞。高情同客醉，子夜为人长。
斜汉初过斗，寒云正护霜。新安江自绿，明主待惟良。
山殿秋云里，香烟出翠微。客寻朝磬至，僧背夕阳归。
惆怅遥江路，萧条落日过。蝉鸣独树急，鸦向古城多。
转曲随青嶂，因高见白波。潘生秋径草，严子意如何。
句曲千峰暮，归人向远烟。风摇近水叶，云护欲晴天。
夕照留山馆，秋光落草田。征途傍斜日，一骑独翩翩。
兴缘芳草积，情向远峰多。别日归吴地，停桡更一过。
君承明主意，日日上丹墀。东阁论兵后，南宫草奏期。
向日荷新卷，迎秋柳半疏。风流有佳句，不似带经锄。
君为万里宰，恩及五湖人。未满先求退，归闲不厌贫。
映水光难定，凌虚体自轻。夜风吹不灭，秋露洗还明。
万木迎秋序，千峰驻晚晖。行舟犹未已，惆怅暮潮归。
宋玉怨三秋，张衡复四愁。思乡雁北至，欲别水东流。
满庭多种药，入里作山家。终日能留客，凌寒亦对花。
海鸥过竹屿，门柳拂江沙。知尔卑栖意，题诗美白华。
山林唯幽静，行住不妨禅。高月穿松径，残阳过水田。
诗从宿世悟，法为本师传。能使南人敬，修持香火缘。
阳羡兰陵近，高城带水闲。浅流通野寺，绿茗盖春山。
长吏多愁罢，游人讵肯还。知君日清净，无事掩重关。
怜尔因同舍，看书似外家。出关逢落叶，傍水见寒花。
送远添秋思，将衰恋岁华。清淮倍相忆，回首莫令赊。
迎秋见衰叶，馀照逐鸣蝉。旧里三峰下，开门古县前。
高第由佳句，诸生似者稀。长安带酒别，建业候潮归。
稚子欢迎棹，邻人为扫扉。含情过旧浦，鸥鸟亦依依。
但能一官适，莫羡五侯尊。山色垂趋府，潮声自到门。
缘塘剡溪路，映竹五湖村。王谢登临处，依依今尚存。
塞鸿归欲尽，北客始辞春。零桂虽逢竹，湘川少见人。
惭君从弱岁，顾我比诸昆。同事元戎久，俱承国士恩。
河堤经浅草，村径历繁花。更有堪悲处，梁城春日斜。
倾茶兼落帽，恋客不开关。斜照窥帘外，川禽时往还。
虚室独焚香，林空静磬长。闲窥数竿竹，老在一绳床。
时称谢康乐，别事汉平津。衰柳寒关道，高车左掖臣。
背河见北雁，到洛问东人。忆昔游金谷，相看华发新。
萤影侵阶乱，鸿声出苑迟。萧条人吏散，小谢有新诗。
空城流水在，荒泽旧村稀。秋日平原路，虫鸣桑叶飞。
双节行为伴，孤烽到似家。和戎非用武，不学李轻车。
见花羞白发，因尔忆沧波。好是神仙尉，前贤亦未过。
夜禽惊晓散，春物受寒催。粉署生新兴，瑶华寄上才。
野渡花争发，春塘水乱流。使君怜小阮，应念倚门愁。
春景生云物，风潮敛雪痕。长吟策羸马，青楚入关门。
云间辞北阙，树里出西秦。为报陶明府，裁书莫厌贫。
处处空篱落，江村不忍看。无人花色惨，多雨鸟声寒。
万室边江次，孤城对海安。朝霞晴作雨，湿气晚生寒。
袖中多丽句，未遣世人闻。醉夜眠江月，闲时逐海云。
荻花寒漫漫，鸥鸟暮群群。若到长沙苑，渔家更待君。
圣主临前殿，殷忧遣使臣。气迎天诏喜，恩发土膏春。
淮南频送别，临水惜残春。攀折隋宫柳，淹留秦地人。
含情归上国，论旧见平津。更接天津近，馀花映绶新。
野寺江城近，双旌五马过。禅心超忍辱，梵语问多罗。
松竹闲僧老，云烟晚日和。寒塘归路转，清磬隔微波。
树隔朝云合，猿窥晓月啼。南方饶翠羽，知尔饮清溪。
迢递荆州路，山多水又分。霜林澹寒日，朔雁蔽南云。
八座由持节，三湘亦置军。自当行直指，应不为功勋。
西望香炉雪，千峰晚色新。白头悲作吏，黄纸苦催人。
惆怅重阳日，空山野菊新。蒹葭百战地，江海十年人。
晴景应重阳，高台怆远乡。水澄千室倒，雾卷四山长。
受节人逾老，惊寒菊半黄。席前愁此别，未别已沾裳。
卫女红妆薄，王孙白马肥。相将踏青去，不解惜罗衣。
闻说湘川路，年年苦雨多。猿啼巫峡雨，月照洞庭波。
穷海人还去，孤城雁共过。青山不可极，来往自蹉跎。
岸草知春晚，沙禽好夜惊。风帆几度泊，处处暮潮声。
南登秦岭头，回望始堪愁。汉阙青门远，高山蓝水流。
三湘行客去，九陌故人游。从此辞乡泪，双垂不复收。
清秀过终童，携书访老翁。以吾为世旧，怜尔继家风。
法许庐山远，诗传休上人。独归双树宿，静与百花亲。
对物虽留兴，观空已悟身。能令折腰客，遥赏竹房春。
草色随骢马，悠悠共出秦。水传云梦晓，山接洞庭春。
帆影连三峡，猿声在四邻。青门一分首，难见杜陵人。
傍海皆荒服，分符重汉臣。云山百越路，市井十洲人。
雨痕连地绿，日色出林斑。却笑兴公赋，临危滑石间。
郡北乘流去，花间竟日行。海鱼朝满市，江鸟夜喧城。
夜宿分曹阔，晨趋接武欢。每怜双阙下，雁序入鸳鸾。
近海川原薄，人家本自稀。黍苗期腊酒，霜叶是寒衣。
市井谁相识，渔樵夜始归。不须骑马问，恐畏狎鸥飞。
回雁书应报，愁猿夜屡听。因君使绝域，方物尽来庭。
细雨未成霖，垂帘但觉阴。唯看上砌湿，不遣入檐深。
闻说到扬州，吹箫忆旧游。人来多不见，莫是上迷楼。
骊山浮云散，灞岸零雨夕。请业非远期，圆光再生魄。
落日去关外，悠悠隔山陂。我心如浮云，千里相追随。
良策资入幕，遂行从近关。青春灞亭别，此去何时还。
吾见夫子德，谁云习相近。数仞不可窥，言味终难尽。
处喧虑常澹，作吏心亦隐。更有嵩少峰，东南为胜引。
风尘岂不劳，道义成心赏。春郊桃李月，忍此戒征两。
出门时雨润，对酒春风暖。感激知己恩，别离魂欲断。
古寺传灯久，层城闭阁闲。香花同法侣，旌旆入深山。
寒磬虚空里，孤云起灭间。谢公忆高卧，徒御欲东还。
罢战回龙节，朝天上凤池。寒生五湖道，春入万年枝。
摇落空林夜，河阳兴已生。未辞公府步，知结远山情。
日光依嫩草，泉响滴春冰。何用求方便，看心是一乘。
上将还专席，双旌复出秦。关河三晋路，宾从五原人。
孤戍云连海，平沙雪度春。酬恩看玉剑，何处有烟尘。
挥翰宣鸣玉，承恩在赐金。建章寒漏起，更助掖垣深。
几年人不见，林下掩柴关。留客当清夜，逢君话旧山。
从此无期见，柴门对雪开。二毛逢世难，万恨掩泉台。
返照空堂夕，孤城吊客回。汉家偏访道，独畏鹤书来。
山程随远水，楚思在青枫。共说前期易，沧波处处同。
细泉松径里，返景竹林西。晚与门人别，依依出虎溪。
悲风生旧浦，云岭隔东田。伏腊同鸡黍，柴门闭雪天。
孤村明夜火，稚子候归船。静者心相忆，离居畏度年。
云梦南行尽，三湘万里流。山川重分手，徒御亦悲秋。
白简劳王事，清猿助客愁。离群复多病，岁晚忆沧洲。
腊尽促归心，行人及华阴。云霞仙掌出，松柏古祠深。
野渡冰生岸，寒川烧隔林。温泉看渐近，宫树晚沈沈。
谷口山多处，君归不可寻。家贫青史在，身老白云深。
扫雪开松径，疏泉过竹林。馀生负丘壑，相送亦何心。
流萤与落叶，秋晚共纷纷。返照城中尽，寒砧雨外闻。
石梁人不到，独往更迢迢。乞食山家少，寻钟野寺遥。
松门风自扫，瀑布雪难消。秋夜闻清梵，馀音逐海潮。
孤棹闽中客，双旌海上军。路人从北少，海水向南分。
草色随骢马，悠悠同出秦。水传云梦晓，山接洞庭春。
帆影连三峡，猿声近四邻。青门一分手，难见杜陵人。
寒踪白云里，法侣自提携。竹径通城下，松门隔水西。
方同沃洲去，不似武陵迷。仿佛方知处，高峰是会稽。
还乡不见家，年老眼多泪。车马上河桥，城中好天气。
漾漾带山光，澄澄倒林影。那知石上喧，却忆山中静。
谢客开山后，郊扉积水通。江湖千里别，衰老一尊同。
返照寒川满，平田暮雪空。沧洲自有趣，不便哭途穷。
谁能愁此别，到越会相逢。长忆云门寺，门前千万峰。
石床埋积雪，山路倒枯松。莫学白居士，无人知去踪。
西去意如何，知随贡士科。吟诗向月路，驱马出烟萝。
晚色寒芜远，秋声候雁多。自怜归未得，相送一劳歌。
悠悠驱匹马，征路上连冈。晚翠深云窦，寒台净石梁。
秋花偏似雪，枫叶不禁霜。愁见前程远，空郊下夕阳。
讲学分阴重，斋祠晓漏残。朝衣辨色处，双绶更宜看。
临流惜暮景，话别起乡情。离酌不辞醉，西江春草生。
投壶华馆静，纵酒凉风夕。即此遇神仙，吾欣知损益。
男儿贵得意，何必相知早。飘荡与物永，蹉跎觉年老。
奈何冰雪操，尚与蒿莱群。愿托灵仙子，一声吹入云。
惜君才未遇，爱君才若此。世上五百年，君家一千里。
俱游帝城下，忽在梁园里。我今行山东，离忧不能已。
常与天下士，许君兄弟贤。良时正可用，行矣莫徒然。
嗟我久离别，羡君看弟兄。归心更难道，回首一伤情。
四十能学剑，时人无此心。如何耿夫子，感激投知音。
翩翩白马来，二月青草深。别易小千里，兴酣倾百金。
道光先帝业，义激旧君恩。寂寞卧龙处，英灵千载魂。
浅才登一命，孤剑通万里。岂不思故乡，从来感知己。
公才群吏感，葬事他人助。余亦未识君，深悲哭君去。
白发老闲事，青云在目前。床头一壶酒，能更几回眠。
落日风雨至，秋天鸿雁初。离忧不堪比，旅馆复何如。
君又几时去，我知音信疏。空多箧中赠，长见右军书。
雪中望来信，醉里开衡门。果得希代宝，缄之那可论。
边城多远别，此去莫徒然。问礼知才子，登科及少年。
出门看落日，驱马向秋天。高价人争重，行当早著鞭。
离别无嫌远，沉浮勿强嗟。南登有词赋，知尔吊长沙。
徒然酌杯酒，不觉散人愁。相识仍远别，欲归翻旅游。
夏云满郊甸，明月照河洲。莫恨征途远，东看漳水流。
昔日京华去，知君才望新。应犹作赋好，莫叹在官贫。
商丘试一望，隐隐带秋天。地与辰星在，城将大路迁。
河流冰处尽，海路雪中寒。尚有南飞雁，知君不忍看。
离别长千里，相逢数十年。此心应不变，他事已徒然。
惆怅春光里，蹉跎柳色前。逢时当自取，看尔欲先鞭。
美才应自料，苦节岂无成。莫以山田薄，今春又不耕。
皆言黄绶屈，早向青云飞。借问他乡事，今年归不归。
传有东南别，题诗报客居。江山知不厌，州县复何如。
怅望日千里，如何今二毛。犹思阳谷去，莫厌陇山高。
离人去复留，白马黑貂裘。屈指论前事，停鞭惜旧游。
云山行处合，风雨兴中秋。此路无知己，明珠莫暗投。
近关多雨雪，出塞有风尘。长策须当用，男儿莫顾身。
谪去君无恨，闽中我旧过。大都秋雁少，只是夜猿多。
行子对飞蓬，金鞭指铁骢。功名万里外，心事一杯中。
虏障燕支北，秦城太白东。离魂莫惆怅，看取宝刀雄。
地出流沙外，天长甲子西。少年无不可，行矣莫凄凄。
苦战知机息，穷愁奈别何。云霄莫相待，年鬓已蹉跎。
幽意随登陟，嘉言即献酬。乃知缝掖贵，今日对诸侯。
今日好相见，群贤仍废曹。晚晴催翰墨，秋兴引风骚。
绛叶拥虚砌，黄花随浊醪。闭门无不可，何事更登高。
穷巷在乔木，深斋垂古藤。边城唯有醉，此外更何能。
深房腊酒熟，高院梅花新。若是周旋地，当令风义亲。
五将已深入，前军止半回。谁怜不得意，长剑独归来。
红颜怆为别，白发始相逢。唯馀昔时泪，无复旧时容。
已从招提游，更宿招提境。阴壑生虚籁，月林散清影。
风吹紫荆树，色与春庭暮。花落辞故枝，风回返无处。
骨肉恩书重，漂泊难相遇。犹有泪成河，经天复东注。
北风破南极，朱凤日威垂。洞庭秋欲雪，鸿雁将安归。
客从南溟来，遗我泉客珠。珠中有隐字，欲辨不成书。
慈竹春阴覆，香炉晓势分。惟南将献寿，佳气日氛氲。
龙门横野断，驿树出城来。气色皇居近，金银佛寺开。
东郡趋庭日，南楼纵目初。浮云连海岳，平野入青徐。
暂游阻词伯，却望怀青关。霭霭生云雾，唯应促驾还。
风林纤月落，衣露净琴张。暗水流花径，春星带草堂。
叹惜高生老，新诗日又多。美名人不及，佳句法如何。
孤屿亭何处，天涯水气中。故人官就此，绝境兴谁同。
隐吏逢梅福，游山忆谢公。扁舟吾已就，把钓待秋风。
寂寞书斋里，终朝独尔思。更寻嘉树传，不忘角弓诗。
短褐风霜入，还丹日月迟。未因乘兴去，空有鹿门期。
战哭多新鬼，愁吟独老翁。乱云低薄暮，急雪舞回风。
瓢弃尊无绿，炉存火似红。数州消息断，愁坐正书空。
春城回北斗，郢树发南枝。不见朝正使，啼痕满面垂。
客礼容疏放，官曹可接联。新诗句句好，应任老夫传。
只益丹心苦，能添白发明。干戈知满地，休照国西营。
田园须暂往，戎马惜离群。去远留诗别，愁多任酒醺。
一秋常苦雨，今日始无云。山路时吹角，那堪处处闻。
冠冕通南极，文章落上台。诏从三殿去，碑到百蛮开。
昼刻传呼浅，春旗簇仗齐。退朝花底散，归院柳边迷。
楼雪融城湿，宫云去殿低。避人焚谏草，骑马欲鸡栖。
西掖梧桐树，空留一院阴。艰难归故里，去住损春心。
宫衣亦有名，端午被恩荣。细葛含风软，香罗叠雪轻。
自天题处湿，当暑著来清。意内称长短，终身荷圣情。
冉冉柳枝碧，娟娟花蕊红。故人得佳句，独赠白头翁。
近得归京邑，移官岂至尊。无才日衰老，驻马望千门。
翻动神仙窟，封题鸟兽形。兼将老藤杖，扶汝醉初醒。
汝书犹在壁，汝妾已辞房。旧犬知愁恨，垂头傍我床。
有弟皆分散，无家问死生。寄书长不避，况乃未休兵。
杖锡何来此，秋风已飒然。雨荒深院菊，霜倒半池莲。
放逐宁违性，虚空不离禅。相逢成夜宿，陇月向人圆。
万里流沙道，西征过北门。但添新战骨，不返旧征魂。
楼角临风迥，城阴带水昏。传声看驿使，送节向河源。
塞柳行疏翠，山梨结小红。胡笳楼上发，一雁入高空。
乱石通人过，悬崖置屋牢。上方重阁晚，百里见秋毫。
闻道花门破，和亲事却非。人怜汉公主，生得渡河归。
愁眼看霜露，寒城菊自花。天风随断柳，客泪堕清笳。
水净楼阴直，山昏塞日斜。夜来归鸟尽，啼杀后栖鸦。
光细弦岂上，影斜轮未安。微升古塞外，已隐暮云端。
河汉不改色，关山空自寒。庭前有白露，暗满菊花团。
促织甚微细，哀音何动人。草根吟不稳，床下夜相亲。
久客得无泪，放妻难及晨。悲丝与急管，感激异天真。
摧折不自守，秋风吹若何。暂时花戴雪，几处叶沉波。
青冥亦自守，软弱强扶持。味苦夏虫避，丛卑春鸟疑。
秋蔬拥霜露，岂敢惜凋残。暮景数枝叶，天风吹汝寒。
夕烽来不近，每日报平安。塞上传光小，云边落点残。
照秦通警急，过陇自艰难。闻道蓬莱殿，千门立马看。
清商欲尽奏，奏苦血沾衣。他日伤心极，征人白骨归。
相逢恐恨过，故作发声微。不见秋云动，悲风稍稍飞。
带甲满天地，胡为君远行。亲朋尽一哭，鞍马去孤城。
河间尚征伐，汝骨在空城。从弟人皆有，终身恨不平。
羌妇语还哭，胡儿行且歌。将军别换马，夜出拥雕戈。
乘尔亦已久，天寒关塞深。尘中老尽力，岁晚病伤心。
乱后碧井废，时清瑶殿深。铜瓶未失水，百丈有哀音。
弱水应无地，阳关已近天。今君渡沙碛，累月断人烟。
叶稀风更落，山迥日初沈。独鹤归何晚，昏鸦已满林。
多病秋风落，君来慰眼前。自闻茅屋趣，只想竹林眠。
一室他乡远，空林暮景悬。正愁闻塞笛，独立见江船。
锦里烟尘外，江村八九家。圆荷浮小叶，细麦落轻花。
卜宅从兹老，为农去国赊。远惭句漏令，不得问丹砂。
客里何迁次，江边正寂寥。肯来寻一老，愁破是今朝。
江涨柴门外，儿童报急流。下床高数尺，倚杖没中洲。
细动迎风燕，轻摇逐浪鸥。渔人萦小楫，容易拔船头。
京洛云山外，音书静不来。神交作赋客，力尽望乡台。
衰疾江边卧，亲朋日暮回。白鸥元水宿，何事有馀哀。
地卑荒野大，天远暮江迟。衰疾那能久，应无见汝时。
故国犹兵马，他乡亦鼓鼙。江城今夜客，还与旧乌啼。
归客村非远，残樽席更移。看君多道气，从此数追随。
岁晚仍分袂，江边更转蓬。勿云俱异域，饮啄几回同。
分手开元末，连年绝尺书。江山且相见，戎马未安居。
何限倚山木，吟诗秋叶黄。蝉声集古寺，鸟影度寒塘。
风物悲游子，登临忆侍郎。老夫贪佛日，随意宿僧房。
叶县郎官宰，周南太史公。神仙才有数，流落意无穷。
岁暮远为客，边隅还用兵。烟尘犯雪岭，鼓角动江城。
力疾坐清晓，来时悲早春。转添愁伴客，更觉老随人。
红入桃花嫩，青归柳叶新。望乡应未已，四海尚风尘。
野径云俱黑，江船火独明。晓看红湿处，花重锦官城。
三月桃花浪，江流复旧痕。朝来没沙尾，碧色动柴门。
花飞有底急，老去愿春迟。可惜欢娱地，都非少壮时。
宽心应是酒，遣兴莫过诗。此意陶潜解，吾生后汝期。
寒食江村路，风花高下飞。汀烟轻冉冉，竹日静晖晖。
落景阴犹合，微风韵可听。寻常绝醉困，卧此片时醒。
蜀王将此镜，送死置空山。冥寞怜香骨，提携近玉颜。
众妃无复叹，千骑亦虚还。独有伤心石，埋轮月宇间。
径石相萦带，川云自去留。禅枝宿众鸟，漂转暮归愁。
寺忆新游处，桥怜再渡时。江山如有待，花柳更无私。
野润烟光薄，沙暄日色迟。客愁全为减，舍此复何之。
村晚惊风度，庭幽过雨沾。夕阳薰细草，江色映疏帘。
凉气晚萧萧，江云乱眼飘。风鸳藏近渚，雨燕集深条。
黄绮终辞汉，巢由不见尧。草堂樽酒在，幸得过清朝。
故人亦流落，高义动乾坤。何日通燕塞，相看老蜀门。
野桥齐度马，秋望转悠哉。竹覆青城合，江从灌口来。
双树容听法，三车肯载书。草玄吾岂敢，赋或似相如。
荒村建子月，独树老夫家。雾里江船渡，风前径竹斜。
寒鱼依密藻，宿鹭起圆沙。蜀酒禁愁得，无钱何处赊。
有客骑骢马，江边问草堂。远寻留药价，惜别到文场。
入幕旌旗动，归轩锦绣香。时应念衰疾，书疏及沧浪。
晚景孤村僻，行军数骑来。交新徒有喜，礼厚愧无才。
赏静怜云竹，忘归步月台。何当看花蕊，欲发照江梅。
卧病荒郊远，通行小径难。故人能领客，携酒重相看。
生死论交地，何由见一人。悲君随燕雀，薄宦走风尘。
戎马交驰际，柴门老病身。把君诗过日，念此别惊神。
卫青开幕府，杨仆将楼船。汉节梅花外，春城海水边。
铜梁书远及，珠浦使将旋。贫病他乡老，烦君万里传。
南海春天外，功曹几月程。峡云笼树小，湖日落船明。
红取风霜实，青看雨露柯。无情移得汝，贵在映江波。
故使笼宽织，须知动损毛。看云莫怅望，失水任呼号。
早花随处发，春鸟异方啼。万里清江上，三年落日低。
种药扶衰病，吟诗解叹嗟。似闻胡骑走，失喜问京华。
日临公馆静，画满地图雄。剑阁星桥北，松州雪岭东。
华夷山不断，吴蜀水相通。兴与烟霞会，清樽幸不空。
远送从此别，青山空复情。几时杯重把，昨夜月同行。
九日应愁思，经时冒险艰。不眠持汉节，何路出巴山。
小驿香醪嫩，重岩细菊斑。遥知簇鞍马，回首白云间。
老罢知明镜，悲来望白云。自从失词伯，不复更论文。
锡飞常近鹤，杯度不惊鸥。似得庐山路，真随惠远游。
客睡何曾著，秋天不肯明。卷帘残月影，高枕远江声。
秋窗犹曙色，落木更天风。日出寒山外，江流宿雾中。
圣朝无弃物，老病已成翁。多少残生事，飘零似转蓬。
亭景临山水，村烟对浦沙。狂歌过于胜，得醉即为家。
追饯同舟日，伤春一水间。飘零为客久，衰老羡君还。
凭高送所亲，久坐惜芳辰。远水非无浪，他山自有春。
野花随处发，官柳著行新。天际伤愁别，离筵何太频。
迟日深春水，轻舟送别筵。帝乡愁绪外，春色泪痕边。
见酒须相忆，将诗莫浪传。若逢岑与范，为报各衰年。
二月频送客，东津江欲平。烟花山际重，舟楫浪前轻。
泪逐劝杯下，愁连吹笛生。离筵不隔日，那得易为情。
花浓春寺静，竹细野池幽。何处莺啼切，移时独未休。
传灯无白日，布地有黄金。休作狂歌老，回看不住心。
路出双林外，亭窥万井中。江城孤照日，山谷远含风。
舟楫诸侯饯，车舆使者归。山花相映发，水鸟自孤飞。
春日垂霜鬓，天隅把绣衣。故人从此去，寥落寸心违。
柳影含云幕，江波近酒壶。异方惊会面，终宴惜征途。
沙晚低风蝶，天晴喜浴凫。别离伤老大，意绪日荒芜。
改席台能迥，留门月复光。云行遗暑湿，山谷进风凉。
愁窥高鸟过，老逐众人行。始欲投三峡，何由见两京。
十室几人在，千山空自多。路衢唯见哭，城市不闻歌。
乱后今相见，秋深复远行。风尘为客日，江海送君情。
城晚通云雾，亭深到芰荷。吏人桥外少，秋水席边多。
闻道花门将，论功未尽归。自从收帝里，谁复总戎机。
旧国见何日，高秋心苦悲。人生不再好，鬓发白成丝。
病叶多先坠，寒花只暂香。巴城添泪眼，今夜复清光。
扶病送君发，自怜犹不归。只应尽客泪，复作掩荆扉。
江汉故人少，音书从此稀。往还二十载，岁晚寸心违。
王子思归日，长安已乱兵。沾衣问行在，走马向承明。
暮景巴蜀僻，春风江汉清。晋山虽自弃，魏阙尚含情。
江边踏青罢，回首见旌旗。风起春城暮，高楼鼓角悲。
送客苍溪县，山寒雨不开。直愁骑马滑，故作泛舟回。
方舟不用楫，极目总无波。长日容杯酒，深江净绮罗。
乱离还奏乐，飘泊且听歌。故国流清渭，如今花正多。
肃肃花絮晚，菲菲红素轻。日长唯鸟雀，春远独柴荆。
数有关中乱，何曾剑外清。故乡归不得，地入亚夫营。
雾隐平郊树，风含广岸波。沉沉春色静，惨惨暮寒多。
戍鼓犹长击，林莺遂不歌。忽思高宴会，朱袖拂云和。
江汉山重阻，风云地一隅。年年非故物，处处是穷途。
巴蜀愁谁语，吴门兴杳然。九江春草外，三峡暮帆前。
厌就成都卜，休为吏部眠。蓬莱如可到，衰白问群仙。
雨急青枫暮，云深黑水遥。梦归归未得，不用楚辞招。
离亭非旧国，春色是他乡。老畏歌声断，愁随舞曲长。
二天开宠饯，五马烂生光。川路风烟接，俱宜下凤凰。
迟日江山丽，春风花草香。泥融飞燕子，沙暖睡鸳鸯。
宫阙通群帝，乾坤到十洲。人传有笙鹤，时过此山头。
春江不可渡，二月已风涛。舟楫欹斜疾，鱼龙偃卧高。
渚花兼素锦，汀草乱青袍。戏问垂纶客，悠悠见汝曹。
巢燕高飞尽，林花润色分。晚来声不绝，应得夜深闻。
别筵花欲暮，春日鬓俱苍。为问南溪竹，抽梢合过墙。
他乡复行役，驻马别孤坟。近泪无干土，低空有断云。
对棋陪谢傅，把剑觅徐君。唯见林花落，莺啼送客闻。
南国昼多雾，北风天正寒。路危行木杪，身远宿云端。
山鬼吹灯灭，厨人语夜阑。鸡鸣问前馆，世乱敢求安。
全蜀多名士，严家聚德星。长歌意无极，好为老夫听。
看花虽郭内，倚杖即溪边。山县早休市，江桥春聚船。
狎鸥轻白浪，归雁喜青天。物色兼生意，凄凉忆去年。
旧相恩追后，春池赏不稀。阙庭分未到，舟楫有光辉。
东来万里客，乱定几年归。肠断江城雁，高高正北飞。
应愁江树远，怯见野亭荒。浩荡风尘外，谁知酒熟香。
弱质岂自负，移根方尔瞻。细声闻玉帐，疏翠近珠帘。
未见紫烟集，虚蒙清露沾。何当一百丈，欹盖拥高檐。
雨洗娟娟净，风吹细细香。但令无剪伐，会见拂云长。
野外堂依竹，篱边水向城。蚁浮仍腊味，鸥泛已春声。
胜绝惊身老，情忘发兴奇。座从歌妓密，乐任主人为。
山带乌蛮阔，江连白帝深。船经一柱观，留眼共登临。
归朝不相见，蜀使忽传亡。虚历金华省，何殊地下郎。
致君丹槛折，哭友白云长。独步诗名在，只令故旧伤。
空看过客泪，莫觅主人恩。淹泊仍愁虎，深居赖独园。
名岂文章著，官因老病休。飘飘何所似，天地一沙鸥。
儿扶犹杖策，卧病一秋强。白发少新洗，寒衣宽总长。
南雪不到地，青崖沾未消。微微向日薄，脉脉去人遥。
寒花开已尽，菊蕊独盈枝。旧摘人频异，轻香酒暂随。
地偏初衣夹，山拥更登危。万国皆戎马，酣歌泪欲垂。
雨后过畦润，花残步屐迟。把文惊小陆，好客见当时。
峡里云安县，江楼翼瓦齐。两边山木合，终日子规啼。
夜足沾沙雨，春多逆水风。合分双赐笔，犹作一飘蓬。
伏枕云安县，迁居白帝城。春知催柳别，江与放船清。
农事闻人说，山光见鸟情。禹功饶断石，且就土微平。
依沙宿舸船，石濑月娟娟。风起春灯乱，江鸣夜雨悬。
暝色延山径，高斋次水门。薄云岩际宿，孤月浪中翻。
门鹊晨光起，墙乌宿处飞。寒江流甚细，有意待人归。
水色含群动，朝光切太虚。年侵频怅望，兴远一萧疏。
仲夏流多水，清晨向小园。碧溪摇艇阔，朱果烂枝繁。
始为江山静，终防市井喧。畦蔬绕茅屋，自足媚盘餐。
山风犹满把，野露及新尝。欲寄江湖客，提携日月长。
塞俗人无井，山田饭有沙。西江使船至，时复问京华。
满岁如松碧，同时待菊黄。几回沾叶露，乘月坐胡床。
步壑风吹面，看松露滴身。远山回白首，战地有黄尘。
野哭初闻战，樵歌稍出村。无家问消息，作客信乾坤。
遗庙丹青落，空山草木长。犹闻辞后主，不复卧南阳。
功盖三分国，名高八阵图。江流石不转，遗恨失吞吴。
徐步移班杖，看山仰白头。翠深开断壁，红远结飞楼。
水有远湖树，人今何处船。青山各在眼，却望峡中天。
洞房环佩冷，玉殿起秋风。秦地应新月，龙池满旧宫。
系舟今夜远，清漏往时同。万里黄山北，园陵白露中。
宿昔青门里，蓬莱仗数移。花娇迎杂树，龙喜出平池。
落日留王母，微风倚少儿。宫中行乐秘，少有外人知。
能画毛延寿，投壶郭舍人。每蒙天一笑，复似物皆春。
斗鸡初赐锦，舞马既登床。帘下宫人出，楼前御柳长。
未有开笼日，空残旧宿枝。世人怜复损，何用羽毛奇。
巫峡西江外，秦城北斗边。为郎从白首，卧病数秋天。
骊山绝望幸，花萼罢登临。地下无朝烛，人间有赐金。
鼎湖龙去远，银海雁飞深。万岁蓬莱日，长悬旧羽林。
多难身何补，无家病不辞。甘从千日醉，未许七哀诗。
久露清初湿，高云薄未还。泛舟惭小妇，飘泊损红颜。
江月光于水，高楼思杀人。天边长作客，老去一沾巾。
勋业频看镜，行藏独倚楼。时危思报主，衰谢不能休。
中夜江山静，危楼望北辰。长为万里客，有愧百年身。
故国风云气，高堂战伐尘。胡雏负恩泽，嗟尔太平人。
落日心犹壮，秋风病欲疏。古来存老马，不必取长途。
白露团甘子，清晨散马蹄。圃开连石树，船渡入江溪。
在家常早起，忧国愿年丰。语及君臣际，经书满腹中。
壮心久零落，白首寄人间。天下兵常斗，江东客未还。
穷猿号雨雪，老马怯关山。武德开元际，苍生岂重攀。
花叶随天意，江溪共石根。早霞随类影，寒水各依痕。
易下杨朱泪，难招楚客魂。风涛暮不稳，舍棹宿谁门。
气衰甘少寐，心弱恨和愁。多垒满山谷，桃源无处求。
孤月当楼满，寒江动夜扉。委波金不定，照席绮逾依。
未缺空山静，高悬列宿稀。故园松桂发，万里共清辉。
西阁百寻馀，中宵步绮疏。飞星过水白，落月动沙虚。
养拙蓬为户，茫茫何所开。江通神女馆，地隔望乡台。
摇落巫山暮，寒江东北流。烟尘多战鼓，风浪少行舟。
猿鸣秋泪缺，雀噪晚愁空。黄落惊山树，呼儿问朔风。
始贺天休雨，还嗟地出雷。骤看浮峡过，密作渡江来。
牛马行无色，蛟龙斗不开。干戈盛阴气，未必自阳台。
返照斜初彻，浮云薄未归。江虹明远饮，峡雨落馀飞。
小雨夜复密，回风吹早秋。野凉侵闭户，江满带维舟。
通籍恨多病，为郎忝薄游。天寒出巫峡，醉别仲宣楼。
只应踏初雪，骑马发荆州。直怕巫山雨，真伤白帝秋。
群公苍玉佩，天子翠云裘。同舍晨趋侍，胡为淹此留。
束带还骑马，东西却渡船。林中才有地，峡外绝无天。
牛羊下来久，各已闭柴门。风月自清夜，江山非故园。
石泉流暗壁，草露滴秋根。头白灯明里，何须花烬繁。
谷口樵归唱，孤城笛起愁。巴童浑不寝，半夜有行舟。
秋月仍圆夜，江村独老身。卷帘还照客，倚杖更随人。
雨时山不改，晴罢峡如新。天路看殊俗，秋江思杀人。
日下四山阴，山庭岚气侵。牛羊归径险，鸟雀聚枝深。
正枕当星剑，收书动玉琴。半扉开烛影，欲掩见清砧。
绝岸风威动，寒房烛影微。岭猿霜外宿，江鸟夜深飞。
小雨晨光内，初来叶上闻。雾交才洒地，风逆旋随云。
鹤下云汀近，鸡栖草屋同。琴书散明烛，长夜始堪终。
烟添才有色，风引更如丝。直觉巫山暮，兼催宋玉悲。
消渴游江汉，羁栖尚甲兵。几年逢熟食，万里逼清明。
松柏邛山路，风花白帝城。汝曹催我老，回首泪纵横。
草敌虚岚翠，花禁冷叶红。年年小摇落，不与故园同。
有瘴非全歇，为冬亦不难。夜郎溪日暖，白帝峡风寒。
风杉曾曙倚，云峤忆春临。万里沧浪外，龙蛇只自深。
怅望东陵道，平生灞上游。春浓停野骑，夜宿敞云楼。
起晚堪从事，行迟更学仙。镜中衰谢色，万一故人怜。
秋觉追随尽，来因孝友偏。清谈见滋味，尔辈可忘年。
兰若山高处，烟霞嶂几重。冻泉依细石，晴雪落长松。
赤眉犹世乱，青眼只途穷。传语桃源客，人今出处同。
喜弟文章进，添余别兴牵。数杯巫峡酒，百丈内江船。
燕辞枫树日，雁度麦城霜。空醉山翁酒，遥怜似葛强。
祖帐排舟数，寒江触石喧。看君妙为政，他日有殊恩。
寒日经檐短，穷猿失木悲。峡中为客恨，江上忆君时。
曾闻宋玉宅，每欲到荆州。此地生涯晚，遥悲水国秋。
孤城一柱观，落日九江流。使者虽光彩，青枫远自愁。
北风黄叶下，南浦白头吟。十载江湖客，茫茫迟暮心。
孤雁不饮啄，飞鸣声念群。谁怜一片影，相失万重云。
望尽似犹见，哀多如更闻。野鸦无意绪，鸣噪自纷纷。
江浦寒鸥戏，无他亦自饶。却思翻玉羽，随意点春苗。
雪暗还须浴，风生一任飘。几群沧海上，清影日萧萧。
袅袅啼虚壁，萧萧挂冷枝。艰难人不见，隐见尔如知。
惯习元从众，全生或用奇。前林腾每及，父子莫相离。
白小群分命，天然二寸鱼。细微沾水族，风俗当园蔬。
纪德名标五，初鸣度必三。殊方听有异，失次晓无惭。
胡虏三年入，乾坤一战收。举鞭如有问，欲伴习池游。
梅蕊腊前破，梅花年后多。绝知春意好，最奈客愁何。
楚草经寒碧，逢春入眼浓。旧低收叶举，新掩卷牙重。
步履宜轻过，开筵得屡供。看花随节序，不敢强为容。
卧病巴东久，今年强作归。故人犹远谪，兹日倍多违。
接宴身兼杖，听歌泪满衣。诸公不相弃，拥别惜光辉。
白发烦多酒，明星惜此筵。始知云雨峡，忽尽下牢边。
沙帽随鸥鸟，扁舟系此亭。江湖深更白，松竹远微青。
一柱全应近，高唐莫再经。今宵南极外，甘作老人星。
江湖春欲暮，墙宇日犹微。暗暗春籍满，轻轻花絮飞。
鬓毛垂领白，花蕊亚枝红。欹倒衰年废，招寻令节同。
薄衣临积水，吹面受和风。有喜留攀桂，无劳问转蓬。
海内文章伯，湖边意绪多。玉尊移晚兴，桂楫带酣歌。
醉酒扬雄宅，升堂子贱琴。不堪垂老鬓，还对欲分襟。
天地西江远，星辰北斗深。乌台俯麟阁，长夏白头吟。
更深不假烛，月朗自明船。金刹青枫外，朱楼白水边。
悲愁回白首，倚杖背孤城。江敛洲渚出，天虚风物清。
洒落君臣契，飞腾战伐名。维舟倚前浦，长啸一含情。
正解柴桑缆，仍看蜀道行。樯乌相背发，塞雁一行鸣。
南纪连铜柱，西江接锦城。凭将百钱卜，飘泊问君平。
雪岸丛梅发，春泥百草生。敢违渔父问，从此更南征。
寒冰争倚薄，云月递微明。湖雁双双起，人来故北征。
万象皆春气，孤槎自客星。随波无限月，的的近南溟。
肃肃湘妃庙，空墙碧水春。虫书玉佩藓，燕舞翠帷尘。
晚泊登汀树，微馨借渚蘋。苍梧恨不尽，染泪在丛筠。
山鬼迷春竹，湘娥倚暮花。湖南清绝地，万古一长嗟。
水生春缆没，日出野船开。宿鸟行犹去，丛花笑不来。
人人伤白首，处处接金杯。莫道新知要，南征且未回。
是物关兵气，何时免客愁。年年霜露隔，不过五湖秋。
野树侵江阔，春蒲长雪消。扁舟空老去，无补圣明朝。
漠漠旧京远，迟迟归路赊。残年傍水国，落日对春华。
不夜楚帆落，避风湘渚间。水耕先浸草，春火更烧山。
炎海韶州牧，风流汉署郎。分符先令望，同舍有辉光。
白首多年疾，秋天昨夜凉。洞庭无过雁，书疏莫相忘。
层阁凭雷殷，长空水面文。雨来铜柱北，应洗伏波军。
白发丝难理，新诗锦不如。虽无南去雁，看取北来鱼。
水阔苍梧野，天高白帝秋。途穷那免哭，身老不禁愁。
朔风吹桂水，朔雪夜纷纷。暗度南楼月，寒深北渚云。
烛斜初近见，舟重竟无闻。不识山阴道，听鸡更忆君。
北雪犯长沙，胡云冷万家。随风且间叶，带雨不成花。
连城为宝重，茂宰得才新。山雉迎舟楫，江花报邑人。
夜醉长沙酒，晓行湘水春。岸花飞送客，樯燕语留人。
日月笼中鸟，乾坤水上萍。王孙丈人行，垂老见飘零。
流水生涯尽，浮云世事空。唯馀旧台柏，萧瑟九原中。
酒渴爱江清，馀甘漱晚汀。软沙欹坐稳，冷石醉眠醒。
蛟室围青草，龙堆拥白沙。护江盘古木，迎棹舞神鸦。
落叶春风起，高城烟雾开。杂花分户映，娇燕入檐回。
楚隔乾坤远，难招病客魂。诗名惟我共，世事与谁论。
北阙更新主，南星落故园。定知相见日，烂漫倒芳尊。
乱离知又甚，消息苦难真。受谏无今日，临危忆古人。
西京安稳未，不见一人来。腊日巴江曲，山花已自开。
盈盈当雪杏，艳艳待春梅。直苦风尘暗，谁忧容鬓催。
紫萼扶千蕊，黄须照万花。忽疑行暮雨，何事入朝霞。
只道梅花发，那知柳亦新。枝枝总到地，叶叶自开春。
文章亦不尽，窦子才纵横。非尔更苦节，何人符大名。
江头且系船，为尔独相怜。云散灌坛雨，春青彭泽田。
频惊适小国，一拟问高天。别后巴东路，逢人问几贤。
新亭有高会，行子得良时。日动映江幕，风鸣排槛旗。
闻说江山好，怜君吏隐兼。宠行舟远泛，怯别酒频添。
陈迹随人事，初秋别此亭。重来梨叶赤，依旧竹林青。
高斋常见野，愁坐更临门。十月山寒重，孤城月水昏。
世事已黄发，残生随白鸥。安危大臣在，不必泪长流。
村荒无径入，独鸟怪人看。已泊城楼底，何曾夜色阑。
东川诗友合，此赠怯轻为。况复传宗近，空然惜别离。
梅花交近野，草色向平池。倘忆江边卧，归期愿早知。
骑马行春径，衣冠起晚钟。云门青寂寂，此别惜相从。
客心惊暮序，宾雁下襄州。共赏重阳节，言寻戏马游。
三月雪连夜，未应伤物华。只缘春欲尽，留著伴梨花。
沉吟东山意，欲去芳岁晚。怅望黄绮心，白云若在眼。
举酒有馀恨，论边无远谋。河源望不见，旌旆去悠悠。
我年四十馀，已叹前路短。羁离洞庭上，安得不引满。
李侯忘情者，与我同疏懒。孤帆泣潇湘，望远心欲断。
画舸欲南归，江亭且留宴。日暮湖上云，萧萧若流霰。
扣楫洞庭上，清风千里来。留欢一杯酒，欲别复裴回。
日暮铜台静，西陵鸟雀归。抚弦心断绝，听管泪霏微。
灵几临朝奠，空床卷夜衣。苍苍川上月，应照妾魂飞。
鸣佩长廊静，开冰广殿凉。欢馀剑履散，同辇入昭阳。
越井人南去，湘川水北流。江边数杯酒，海内一孤舟。
岭峤同仙客，京华即旧游。春心将别恨，万里共悠悠。
共叹虞翻枉，同悲阮籍途。长沙旧卑湿，今古不应殊。
闻道衡阳外，由来雁不飞。送君从此去，书信定应稀。
月明湘水白，霜落洞庭干。放逐长沙外，相逢路正难。
忽与朝中旧，同为泽畔吟。停杯试北望，还欲泪沾襟。
霁来海半山，隐映城上起。中峰落照时，残雪翠微里。
候馆扫清昼，使车出明光。森森入郭树，一道引飞霜。
回首故乡远，临流此路穷。翩翩青冥去，羡彼高飞鸿。
白露蚕已丝，空林日凄清。寥寥昼扉掩，独卧秋窗明。
万点瑶台雪，飞来锦帐前。琼枝应比净，鹤发敢争先。
散影成花月，流光透竹烟。今朝谢家兴，几处郢歌传。
舍下虎溪径，烟霞入暝开。柴门兼竹静，山月与僧来。
凉夜褰帘好，轻云过月初。碧空河色浅，红叶露声虚。
道阻天难问，机忘世易疏。不知双翠凤，栖棘复何如。
心死池塘草，声悲石径松。无因芳杜月，琴酒更相逢。
不醉百花酒，伤心千里归。独收和氏玉，还采旧山薇。
夜雨深馆静，苦心黄卷前。云阴留墨沼，萤影傍华编。
梦鸟富清藻，通经仍妙年。何愁丹穴凤，不饮玉池泉。
暮天微雨散，凉吹片帆轻。云物高秋节，山川孤客情。
霜蘋留楚水，寒雁别吴城。宿浦有归梦，愁猿莫夜鸣。
孤树延春日，他山卷曙霞。客心湖上雁，归思日边花。
行李迷方久，归期涉岁赊。故人云路隔，何处寄瑶华。
山城日易夕，愁生先掩扉。俸薄不沽酒，家贫忘授衣。
露重蕙花落，月冷莎鸡飞。效拙惭无补，云林叹再归。
一叶兼萤度，孤云带雁来。明朝紫书下，应问长卿才。
含毫凝逸思，酌水话幽心。不觉星河转，山枝惊曙禽。
谁知白云外，别有绿萝春。苔绕溪边径，花深洞里人。
前庭少乔木，邻舍闻新禽。虽有征贤诏，终伤不遇心。
塞长怯去翼，影灭有馀声。怅望遥天外，乡愁满目生。
仙侣披云集，霞杯达曙倾。同欢不可再，朝暮赤龙迎。
客到衡门下，林香蕙草时。好风能自至，明月不须期。
凄然双树下，垂泪远公房。灯续生前火，炉添没后香。
阴阶明片雪，寒竹响空廊。寂灭应为乐，尘心徒自伤。
碧落忘归处，佳期不厌逢。晚凉生玉井，新暑避烟松。
旧居三顾后，晚节重幽寻。野径到门尽，山窗连竹阴。
昔年莺出谷，今日凤归林。物外凌云操，谁能继此心。
慢水萦蓬户，闲云挂竹篱。到家成一醉，归马不能骑。
龙节知无事，江城不掩扉。诗传过客远，书到故人稀。
坐啸看潮起，行春送雁归。望舒三五夜，思尽谢玄晖。
不遂青云望，愁看黄鸟飞。梨花度寒食，客子未春衣。
世事随时变，交情与我违。空馀主人柳，相见却依依。
无双锦帐郎，绝境有林塘。鹤静疏群羽，蓬开失众芳。
晴山看不厌，流水趣何长。日晚催归骑，钟声下夕阳。
黄卷在穷巷，归来生道心。五株衰柳下，三径小园深。
夜来诗酒兴，月满谢公楼。影闭重门静，寒生独树秋。
鹊惊随叶散，萤远入烟流。今夕遥天末，清光几处愁。
暮禽先去马，新月待开扉。霄汉时回首，知音青琐闱。
芳信来相续，同心远更亲。数重云外树，不隔眼中人。
梦寐花骢色，相思黄鸟春。更闻公干病，一夜二毛新。
愁人待晓鸡，秋雨暗凄凄。度烛萤时灭，传书雁渐低。
闲鹭栖常早，秋花落更迟。家童扫萝径，昨与故人期。
不厌晴林下，微风度葛巾。宁唯北窗月，自谓上皇人。
朝烟不起灶，寒叶欲连阶。饮水仍留我，孤灯点夜斋。
乡心不可问，秋气又相逢。飘泊方千里，离悲复几重。
山中人不见，云去夕阳过。浅濑寒鱼少，丛兰秋蝶多。
帐喜香烟暖，诗惭赐笔题。未央春漏促，残梦谢晨鸡。
性拙偶从宦，心闲多掩扉。虽看北堂草，不望旧山薇。
花月霁来好，云泉堪梦归。如何建章漏，催著早朝衣。
一夕盈千念，方知别者劳。衰荣难会面，魂梦暂同袍。
初服栖穷巷，重阳忆旧游。门闲谢病日，心醉授衣秋。
酒尽寒花笑，庭空暝雀愁。今朝落帽客，几处管弦留。
海气蒸云黑，潮声隔雨深。乡愁不可道，浦宿听猿吟。
野寺千家外，闲行晚暂过。炎氛临水尽，夕照傍林多。
朝花飞暝林，对酒伤春心。流年催素发，不觉映华簪。
香烟轻上月，林岭静闻钟。郢曲传甘露，尘心洗几重。
晓月孤秋殿，寒山出夜台。通灵深眷想，青鸟独飞来。
欲知愚谷好，久别与春还。莺暖初归树，云晴却恋山。
石田耕种少，野客性情闲。求仲应难见，残阳且掩关。
白发壮心死，愁看国步移。关山惨无色，亲爱忽惊离。
影绝龙分剑，声哀鸟恋枝。茫茫云海外，相忆不相知。
隔溪烟叶小，覆石雪花舒。采采还相赠，瑶华信不如。
远近化人天，王城指日边。宰君迎说法，童子伴随缘。
到处花为雨，行时杖出泉。今宵松月下，门闭想安禅。
远宦碧云外，此行佳兴牵。湖山入闾井，鸥鸟傍神仙。
斜日背乡树，春潮迎客船。江楼新咏发，应与政声传。
湖山不可厌，东望有馀情。片玉登科后，孤舟任兴行。
月中严子濑，花际楚王城。岁暮云皋鹤，闻天更一鸣。
人烟一饭少，山雪独行深。天外猿啼处，谁闻清梵音。
驻马恋携手，隔河闻哭声。相思昏若梦，泪眼几时明。
东去有馀意，春风生赐衣。凤凰衔诏下，才子采兰归。
抱琴为傲吏，孤棹复南行。几度秋江水，皆添白雪声。
佳期来客梦，幽思缓王程。佐牧无劳问，心和政自平。
至人无滞迹，谒帝复思玄。魏阙辞花绶，春山有杏田。
紫霞开别酒，黄鹤舞离弦。今夜思君梦，遥遥入洞天。
得意今如此，清光不可攀。臣心尧日下，乡思楚云间。
杨柳依归棹，芙蓉栖旧山。采兰兼衣锦，何似买臣还。
春风起东道，握手望京关。柳色从乡至，莺声送客还。
嘶骖顾近驿，归路出他山。举目情难尽，羁离失志间。
忆家望云路，东去独依依。水宿随渔火，山行到竹扉。
寒花催酒熟，山犬喜人归。遥羡书窗下，千峰出翠微。
理邑想无事，鸣琴不下堂。井田通楚越，津市半渔商。
失志思浪迹，知君晦近名。出关尘渐远，过郢兴弥清。
汉家仍用武，才子晚成名。惆怅江陵去，谁知魏阙情。
碧云愁楚水，春酒醉宜城。定想褰帷政，还闻坐啸声。
东土忽无事，专城复任贤。喜观班瑞礼，还在偃兵年。
春草晚来色，东门愁送君。盛才仍下位，明代负奇文。
且乐神仙道，终随鸳鹭群。梅生寄黄绶，不日在青云。
年少工文客，言离却解颜。不嗟荆宝退，能喜彩衣还。
林表吴山色，诗人思不忘。向家流水便，怀橘彩衣香。
南望潇湘渚，词人远忆家。客心随楚水，归棹宿江花。
不畏心期阻，惟愁面会赊。云天有飞翼，方寸伫瑶华。
莺声出汉苑，柳色过漳河。相忆情难尽，离居春草多。
上国随缘住，来途若梦行。浮天沧海远，去世法舟轻。
别筵寒日晚，归路碧云生。千里相思夜，愁看新月明。
边事多劳役，儒衣逐鼓鼙。日寒关树外，峰尽塞云西。
几年深道要，一举过贤关。名与玄珠出，乡宜昼锦还。
莲舟同宿浦，柳岸向家山。欲见宁亲孝，儒衣稚子斑。
去程沧海月，归思上林春。始觉儒风远，殊方礼乐新。
夜火临津驿，晨钟隔浦城。华亭养仙羽，计日再飞鸣。
南风起别袂，心到衡湘间。归客楚山远，孤舟云水闲。
爱君采莲处，花岛连家山。得意且宁省，人生难此还。
有意兼程去，飘然二翼轻。故乡多久别，春草不伤情。
秋日思还客，临流语别离。楚城将坐啸，郢曲有馀悲。
雁峰侵瘴远，桂水出云流。坐惜离居晚，相思绿蕙秋。
平津东阁在，别是竹林期。万叶秋声里，千家落照时。
门随深巷静，窗过远钟迟。客位苔生处，依然又赋诗。
无限寒云色，苍茫浅更深。从龙如有瑞，捧日不成阴。
不向三峰里，全胜一县中。遥知大苑内，应待五花骢。
晓日馀冰上，春池一镜明。多从履处薄，偏向饮时清。
比雪光仍在，因风片不成。更随舟楫去，犹可助坚贞。
起见西楼月，依依向浦斜。动摇生浅浪，明灭照寒沙。
水渚犹疑雪，梅林不辨花。送君无可赠，持此代瑶华。
极目烟霞外，孤舟一使星。兴中寻白雪，梦里过沧溟。
夜月松江戍，秋风竹坞亭。不知行远近，芳草日青青。
谪去宁留恨，思归岂待年。衔杯且一醉，别泪莫潸然。
别思乱无绪，妖氛犹未清。含香五夜客，持赋十年兄。
霜拂金波树，星回玉斗城。自怜江上鹤，垂翅羡飞鸣。
去问殊官俗，来经几劫春。东南御亭上，莫问有风尘。
少年从事好，此去别愁轻。满座诗人兴，随君郢路行。
蒹葭侵驿树，云水抱山城。遥爱下车日，江皋春草生。
离人背水去，喜鹊近家迎。别赠难为此，衰年畏后生。
梵筵清水月，禅坐冷山阴。更说东溪好，明朝乘兴寻。
美人深别意，斗酒少留欢。明发将何赠，平生双玉盘。
还家百战后，访故几人存。兄弟得相见，荣枯何处论。
汲井向新月，分流入众芳。湿花低桂影，翻叶静泉光。
谷口逃名客，归来遂野心。薄田供岁酒，乔木待新禽。
霞景青山上，谁知此胜游。龙沙传往事，菊酒对今秋。
步石随云起，题诗向水流。忘归更有处，松下片云幽。
竹馆烟催暝，梅园雪误春。满朝辞赋客，尽是入林人。
黄鸟鸣园柳，新阳改旧阴。春来此幽兴，宛是谢公心。
黛叶轻筠绿，金花笑菊秋。何如南海外，雨露隔炎洲。
乞还方未遂，日夕望云林。况复逢青草，何妨问此心。
晓日早莺啼，江城旅思迷。微官同寄傲，移疾阻招携。
莫言山路僻，还被好风催。行客凄凉过，村篱冷落开。
昔闻生涧底，今见起毫端。众草此时没，何人知岁寒。
将随浮云去，日惜故山遥。惆怅烟波末，佳期在碧霄。
去家旅帆远，回首暮潮还。蕙草知何赠，故人云汉间。
秋馆烟雨合，重城钟漏深。佳期阻清夜，孤兴发离心。
夜陪池鹭宿，朝出苑花飞。宁忆寒乡侣，鸾凰一见稀。
日入林岛异，鹤鸣风草间。孤帆泊枉渚，飞雨来前山。
客意念留滞，川途忽阻艰。赤亭仍数里，夜待安流还。
春泉滋药暖，晴日度花迟。此会无辞醉，良辰难再追。
不见承明客，愁闻长乐钟。马卿何早世，汉主欲登封。
采菊偏相忆，传香寄便风。今朝竹林下，莫使桂尊空。
艳静如笼月，香寒未逐风。桃花徒照地，终被笑妖红。
静宜樵隐度，远与车马隔。有时行药来，喜遇归山客。
片霞照仙井，泉底桃花红。那知幽石下，不与武陵通。
池上静难厌，云间欲去晚。忽背夕阳飞，乘兴清风远。
春畦生百药，花叶香初霁。好容似风光，偏来入丛蕙。
净与溪色连，幽宜松雨滴。谁知古石上，不染世人迹。
远岫见如近，千里一窗里。坐来石上云，乍谓壶中起。
乍依菱蔓聚，尽向芦花灭。更喜好风来，数片翻晴雪。
幽石生芙蓉，百花惭美色。远笑越溪女，闻芳不可识。
虽因朔风至，不向瑶台侧。唯助苦寒松，偏明后凋色。
田鹤望碧霄，舞风亦自举。单飞后片雪，早晚及前侣。
漫惜故城东，良田野草生。说句县大夫，大夫劝我耕。
耕者我为先，耕者相次焉。谁爱故城东，今为近郭田。
城畔多野桑，城中多古荒。衣食可力求，此外何所望。
回中鱼好游，回中多钓舟。漫欲作渔人，终焉无所求。
丛石横大江，人言是钓台。水石相冲激，此中为小回。
回中浪不恶，复在武昌郭。来客去客船，皆向此中泊。
寒皋那可望，旅客又初还。迢递高楼上，萧疏凉野间。
暮晴依远水，秋兴属连山。浮客时相见，霜凋朱翠颜。
流落时相见，悲欢共此情。兴因尊酒洽，愁为故人轻。
暗滴花茎露，斜晖月过城。那知横吹笛，江外作边声。
禹穴探书罢，天台作赋游。云浮将越客，岁晚共淹留。
旧隐人如在，清风亦似秋。客星沈夜壑，钓石俯春流。
鸣玉惭时辈，垂丝学老翁。旧游人不见，惆怅洛城东。
洛阳天子县，金谷石崇乡。草色侵官道，花枝出苑墙。
书成休逐客，赋罢遂为郎。贫贱非吾事，西游思自强。
微凉风叶下，楚俗转清闲。候馆临秋水，郊扉掩暮山。
月明潮渐近，露湿雁初还。浮客了无定，萍流淮海间。
游客淹星纪，裁诗炼土风。今看乘传去，那与问津同。
楚客自相送，沾裳春水边。晚来风信好，并发上江船。
调与时人背，心将静者论。终年帝城里，不识五侯门。
独受主恩归，当朝似者稀。玉壶分御酒，金殿赐春衣。
世故他年别，心期此夜同。千峰孤烛外，片雨一更中。
酒客逢山简，诗人得谢公。自怜驱匹马，拂曙向关东。
相见谈经史，江楼坐夜阑。风声吹户响，灯影照人寒。
人日兼春日，长怀复短怀。遥知双彩胜，并在一金钗。
经月愁闻雨，新年苦忆君。何时共登眺，整屐待晴云。
重门敞春夕，灯烛霭馀辉。醉我百尊酒，留连夜未归。
渭城寒食罢，送客归远道。乌帽背斜晖，青骊踏春草。
酒醒孤烛夜，衣冷千山早。去事沈尚书，应怜词赋好。
淮风生竹簟，楚雨移茶灶。若在八公山，题诗一相报。
南陵八月天，暮色远峰前。楚竹青阳路，吴江赤马船。
小县春山口，公孙吏隐时。楚歌催晚醉，蛮语入新诗。
桂水遥相忆，花源暗有期。郢门千里外，莫怪尺书迟。
孟月途中破，轻冰水上残。到时杨柳色，奈向故园看。
千里东归客，孤心忆旧游。片帆依白水，高枕卧青州。
柏寝寒芜变，梧台宿雨收。知君心兴远，每上海边楼。
鲁客多归兴，居人怅别情。雨馀衫袖冷，风急马蹄轻。
节候看应晚，心期卧亦赊。向来吟秀句，不觉已鸣鸦。
南使孤帆远，东风任意吹。楚云殊不断，江鸟暂相随。
远水流春色，回风送落晖。人趋双节近，马递百花归。
山驿尝官酒，关城度客衣。从来赤管笔，提向幕中稀。
到来心自足，不见亦相亲。说法思居士，忘机忆丈人。
微风吹药案，晴日照茶巾。幽兴殊未尽，东城飞暮尘。
门随深巷静，窗过远钟迟。客舍苔生处，依依又赋诗。
潮声当昼起，山翠近南深。几日华阳洞，寒花引独寻。
少年为长史，东去事诸侯。坐觉千闾静，闲随五马游。
行人楚国道，暮雪郁林州。他日知相忆，春风海上楼。
谢公邻里在，日夕问佳期。春水人归后，东田花尽时。
山河映湘竹，水驿带青枫。万里思君处，秋江夜雨中。
过淮芳草歇，千里又东归。野水吴山出，家林越鸟飞。
荷香随去棹，梅雨点行衣。无数沧江客，如君达者稀。
披衣闻客至，关锁此时开。鸣磬夕阳尽，卷帘秋色来。
名香连竹径，清梵出花台。身在心无住，他方到几回。
开帘对芳草，送客上春洲。请问山中桂，王孙几度游。
客路青芜遍，关城白日低。身趋双节近，名共五云齐。
远水公田上，春山郡舍西。无因得携手，东望转凄凄。
千峰对古寺，何异到西林。幽磬蝉声下，闲窗竹翠阴。
诗人谢客兴，法侣远公心。寂寂炉烟里，香花欲暮深。
东方千万骑，出望使君时。暮雪行看尽，春城到莫迟。
独受主恩归，当朝似者稀。玉壶分御酒，金殿赐春衣。
挂席逐归流，依依望虎丘。残春过楚县，夜雨宿吴洲。
野寺吟诗入，溪桥折笋游。到官无一事，清静有诸侯。
平陵车马客，海上见旌旗。旧驿千山下，残花一路时。
春衣过水冷，暮雨出关迟。莫道青州客，迢迢在梦思。
葛衣香有露，罗幕静无尘。更羡风流外，文章是一秦。
珠履迎佳客，金钱与莫愁。座中豪贵满，谁道不风流。
行骢看暮雨，归雁踏青云。一去丛台北，佳声几日闻。
世故他年别，心期此夜同。千峰孤烛外，片雨一更中。
酒客逢山简，诗人得谢公。自怜驱匹马，拂曙向关东。
北客悲秋色，田园忆去来。披衣朝易水，匹马夕燕台。
西掖归来后，东林静者期。远峰春雪里，寒竹暮天时。
笑说金人偈，闲听宝月诗。更怜茶兴在，好出下方迟。
玉管箫声合，金杯酒色殷。听歌吴季札，纵饮汉中山。
春城乞食还，高论此中闲。僧腊阶前树，禅心江上山。
疏帘看雪卷，深户映花关。晚送门人出，钟声杳霭间。
千人插羽迎，知是范宣城。暮雪楚山冷，春江汉水清。
红鲜供客饭，翠竹引舟行。一别何时见，相思芳草生。
带冰新溜涩，间雪早梅香。明日怀贤处，依依御史床。
积雪临阶夜，重裘对酒时。中丞违沈约，才子送丘迟。
春草东江外，翩翩北路归。官齐魏公子，身逐谢玄晖。
东门留客处，沽酒用钱刀。秋水床下急，斜晖林外高。
小寇不足问，新诗应渐清。府公相待日，引旆出江城。
新领州从事，曾为朝大夫。江城竹使待，山路橘官扶。
片雨三江道，残秋五叶湖。能令诗思好，楚色与寒芜。
一军偏许国，百战又防秋。请问萧关道，胡尘早晚收。
县舍江云里，心闲境又偏。家贫陶令酒，月俸沈郎钱。
拜庆承天宠，朝来辞汉宫。玉杯分湛露，金勒借追风。
古驿秋山下，平芜暮雨中。翩翩魏公子，人看渡关东。
白面谁家郎，青骊照地光。桃花开绶色，苏合借衣香。
暮雪连峰近，春江海市长。风流似张绪，别后见垂杨。
寒水分畦入，晴花度竹寻。题诗更相忆，一字重千金。
野饭秋山静，行衣落照馀。燕南群从少，此去意何如。
故山期采菊，秋水忆观鱼。一去蓬蒿径，羡君闲有馀。
怀禄兼就养，更怀趋府心。晴山东里近，春水北门深。
万里向南湘，孤舟入桂阳。诸侯迎上客，小吏拜官郎。
东岳昔有事，两臣朝望归。驿亭开岁酒，斋舍著新衣。
上客钟大理，主人陶武威。仍随御史马，山路满光辉。
百花结成子，春物舍我去。流年惜不得，独坐空闺暮。
世事空名束，生涯素发知。山山春草满，何处不相思。
还登建礼署，犹忝会稽章。佳句惭相及，称仁岂易当。
殷疑曙霞染，巧类匣刀裁。不怕南风热，能迎小暑开。
游蜂怜色好，思妇感年催。览赠添离恨，愁肠日几回。
春物行将老，怀君意讵堪。朱颜因酒强，白发对花惭。
临难敢横行，遭时取盛名。五兵常典校，四十又专城。
少年当效用，远道岂辞艰。迟子扬名后，方期彩服还。
论齿弟兄列，为邦前后差。十年方一见，此别复何嗟。
极目故关道，伤心南浦花。少时相忆处，招手望行车。
舞盘回雪动，弦奏跃鱼随。自是山公兴，谁令下士知。
是菊花开日，当君乘兴秋。风前孟嘉帽，月下庾公楼。
酒解留征客，歌能破别愁。醉归无以赠，只奉万年酬。
一官今懒道，双鬓竟羞看。莫问生涯事，只应持钓竿。
高阁晴江上，重阳古戍间。聊因送归客，更此望乡山。
惜别心能醉，经秋鬓自斑。临流兴不尽，惆怅水云间。
秋入长沙县，萧条旅宦心。烟波连桂水，官舍映枫林。
昨日三峰尉，今朝万里人。平生任孤直，岂是不防身。
海雾多为瘴，山雷乍作邻。遥怜北户月，与子独相亲。
南去秋江远，孤舟兴自多。能将流水引，更入洞庭波。
夏口帆初上，浔阳雁正过。知音在霄汉，佐郡岂蹉跎。
锦车登陇日，边草正萋萋。旧好寻君长，新愁听鼓鼙。
河源飞鸟外，雪岭大荒西。汉垒今犹在，遥知路不迷。
双旌汉飞将，万里授横戈。春色临边尽，黄云出塞多。
鼓鼙悲绝漠，烽戍隔长河。莫断阴山路，天骄已请和。
雨馀深巷静，独酌送残春。车马虽嫌僻，莺花不弃贫。
水清迎过客，霜叶落行舟。遥想赤亭下，闻猿应夜愁。
皎然青琐客，何事动行轩。苦节酬知己，清吟去掖垣。
游吴还适越，来往任风波。复送王孙去，其如春草何。
岸明残雪在，潮满夕阳多。季子留遗庙，停舟试一过。
荒城背流水，远雁入寒云。陶令门前菊，馀花可赠君。
已知成傲吏，复见解朝衣。应向丹阳郭，秋山独掩扉。
草堂连古寺，江日动晴晖。一别沧洲远，兰桡几岁归。
萦回枫叶岸，留滞木兰桡。吴岫新经雨，江天正落潮。
故山期采菊，秋水忆观鱼。一去蓬蒿径，羡君闲有馀。
暂屈文为吏，聊将禄代耕。金陵且不远，山水复多名。
楚塞因高出，寒潮入夜生。离心逐春草，直到建康城。
谁能绣衣客，肯驻木兰舟。连雁沙边至，孤城江上秋。
归帆背南浦，楚塞入西楼。何处看离思，沧波日夜流。
罢磬风枝动，悬灯雪屋明。何当招我宿，乘月上方行。
适楚岂吾愿，思归秋向深。故人江楼月，永夜千里心。
叶落觉乡梦，鸟啼惊越吟。寥寥更何有，断续空城砧。
寒皋那可望，旅望又初还。迢递高楼上，萧条旷野闲。
暮晴依远水，秋兴属连山。浮客时相见，霜凋动翠颜。
草露经前代，津梁及后人。此方今示灭，何国更分身。
月色空知夜，松阴不记春。犹怜下生日，应在一微尘。
入谷多春兴，乘舟棹碧浔。山云昨夜雨，溪水晓来深。
懒寻芳草径，来接侍臣筵。山色知残雨，墙阴觉暮天。
莺啼汉宫柳，花隔杜陵烟。地与东城接，春光醉目前。
直道多不偶，美才应息机。灞陵春欲暮，云海独言归。
远近作人天，王城指日边。宰君迎说法，童子伴随缘。
新年芳草遍，度日白云深。欲问微官去，悬知讶此心。
驿树寒仍密，渔舟晚更闲。仲宣何所赋，只欲滞柴关。
枝繁宜露重，叶老爱天寒。竟日双鸾止，孤吟为一看。
楚客秋多兴，江林月渐生。细枝凉叶动，极浦早鸿声。
草深那可访，地久阻相传。散漫三秋雨，疏芜万里烟。
平楚看蓬转，连山望鸟飞。苍苍岁阴暮，况复惜驰晖。
衰病已经年，西峰望楚天。风光欺鬓发，秋色换山川。
寂寞浮云外，支离汉水边。平生故人远，君去话潸然。
未习风波事，初为东越游。露沾湖草晚，月照海山秋。
梅市门何处，兰亭水向流。西兴待潮信，落日满孤舟。
归客不可望，悠然林外村。终当报芸阁，携手醉柴门。
昨日始闻莺，今朝蝉又鸣。朱颜向华发，定是几年程。
故国白云远，闲居青草生。因垂数行泪，书寄十年兄。
一岁一归宁，凉天数骑行。河来当塞曲，山远与沙平。
纵猎旗风卷，听笳帐月生。新鸿引寒色，回日满京城。
萦回枫叶岸，留滞木兰桡。吴岫新经雨，江天正落潮。
巫峡见巴东，迢迢出半空。云藏神女馆，雨到楚王宫。
朝暮泉声落，寒暄树色同。清猿不可听，偏在九秋中。
高楼临远水，复道出繁花。唯见相如宅，蓬门度岁华。
时人多不见，出入五湖间。寄酒全吾道，移家爱远山。
泛舟应度腊，入境便行春。处处歌来暮，长江建业人。
不见关山去，何时到剡中。已闻成竹木，更道长儿童。
辛勤万里道，萧索九秋残。月照闽中夜，天凝海上寒。
王程无地远，主意在人安。遥寄登楼作，空知行路难。
何处多明月，津亭暑夜深。烟霞不可望，云树更沉沉。
好是吴中隐，仍为洛下吟。微官朝复夕，牵强亦何心。
驿树寒仍密，渔舟晚自还。仲宣何所赋，只叹在荆蛮。
歌舞常无对，幽明忽此分。阳台千万里，何处作朝云。
旧国迷江树，他乡近海门。移家南渡久，童稚解方言。
人群不相见，乃在白云间。问我将何适，羡君今独闲。
朝朝汲淮水，暮暮上龟山。幸已安贫定，当从鬓发斑。
由来山水客，复道向新安。半是乘潮便，全非行路难。
晨装林月在，野饭浦沙寒。严子千年后，何人钓旧滩。
淮海风涛起，江关忧思长。同悲鹊绕树，独作雁随阳。
山晚云初雪，汀寒月照霜。由来濯缨处，渔父爱沧浪。
九江连涨海，万里任虚舟。岁晚同怀客，相思波上鸥。
还当采时菊，定未授寒衣。欲识离居恨，郊园正掩扉。
对酒闲斋晚，开轩腊雪时。花飘疑节候，色净润帘帷。
委树寒枝弱，萦空去雁迟。自然堪访戴，无复四愁诗。
寂然空伫立，往往报疏钟。高馆谁留客，东南二室峰。
川原通霁色，田野变春容。惆怅层城暮，犹言归路逢。
寂寞坐遥夜，清风何处来。天高散骑省，月冷建章台。
邻笛哀声急，城砧朔气催。芙蓉已委绝，谁复可为媒。
悲猿何处发，郢路第三声。远客知秋暮，空山益夜清。
夕阳留径草，新叶变庭柯。已度清明节，春秋如客何。
人闲当岁暮，田野尚逢迎。莱子多嘉庆，陶公得此生。
寒芜连古渡，云树近严城。鸡黍无辞薄，贫交但贵情。
地闲花欲雨，窗冷竹生风。几日东林去，门人待远公。
接影武昌城，分行汉南道。何事闲门外，空对青山老。
少室尽西峰，鸣皋隐南面。柴门纵复关，终日窗中见。
上路各乘轩，高明尽鸣玉。宁知涧下人，自爱轻波渌。
冰结杨柳津，从吴去入秦。徒云还上国，谁为作中人。
驿树同霜霰，渔舟伴苦辛。相如求一谒，词赋远随身。
讵能知远近，徒见荡烟霄。即此沧洲路，嗟君久折腰。
露冕临平楚，寒城带早霜。时同借河内，人是卧淮阳。
江上春常早，闽中客去稀。登山怨迢递，临水惜芳菲。
烟树何时尽，风帆几日归。还看复命处，盛府有光辉。
入贡列诸生，诗书业早成。家承孔圣后，身有鲁儒名。
一帆何处去，正在望中微。浦迥摇空色，汀回见落晖。
云林不可望，溪水更悠悠。共载人皆客，离家春是秋。
嫩叶生初茂，残花少更鲜。结根龙藏侧，故欲并青莲。
西塞云山远，东风道路长。人心胜潮水，相送过浔阳。
花枝出建章，凤管发昭阳。借问承恩者，双蛾几许长。
由来咏团扇，今已值秋风。事逐时皆往，恩无日再中。
早鸿闻上苑，寒露下深宫。颜色年年谢，相如赋岂工。
旗鼓军威重，关山客路赊。待封甘度陇，回首不思家。
昔闻玄度宅，门向会稽峰。君住东湖下，清风继旧踪。
秋深临水月，夜半隔山钟。世故多离别，良宵讵可逢。
出家童子岁，爱此雪山人。长路经千里，孤云伴一身。
水中应见月，草上岂伤春。永日空林下，心将何物亲。
湘水风日满，楚山朝夕空。连峰虽已见，犹念长云中。
丞相金钱赐，平阳玉辇过。鲁儒求一谒，无路独如何。
虽是寻山客，还同慢世人。读书惟务静，无褐不忧贫。
徒云资薄禄，未必胜闲居。见欲扁舟去，谁能畏简书。
出送东方骑，行安南楚人。城池春足雨，风俗夜迎神。
诏使归金策，神人送玉衣。空山竟不从，宁肯学湘妃。
无论行远近，归向旧烟林。寥落人家少，青冥鸟道深。
白云长满目，芳草自知心。山色连东海，相思何处寻。
直到群峰下，应无累日程。高车入郡舍，流水出关城。
故垒烟尘后，新军河塞间。金貂宠汉将，玉节度萧关。
高山迥欲登，远水深难渡。杳杳复漫漫，行人别家去。
楚云山隐隐，淮雨草青青。康乐多新兴，题诗纪所经。
巧解逢人笑，还能乱蝶飞。春时风入户，几片落朝衣。
但见全家去，宁知几日还。白云迎谷口，流水出人间。
冠冕情遗世，神仙事满山。其中应有物，岂贵一身闲。
故山闻独往，樵路忆相从。冰结泉声绝，霜清野翠浓。
细草亦全高，秋毫乍堪比。及至干霄日，何人复居此。
欲逐淮潮上，暂停渔子沟。相望知不见，终是屡回头。
吹角出塞门，前瞻即胡地。三军尽回首，皆洒望乡泪。
风沙悲久戍，雨雪更劳师。绝漠无人境，将军苦战时。
山川迷向背，氛雾失旌旗。徒念天涯隔，中人芳草期。
先秋雪已满，近夏草初新。唯有闻羌笛，梅花曲里春。
霜风惊度雁，月露皓疏林。处处砧声发，星河秋夜深。
共结寻真会，还当退食初。炉烟云气合，林叶雨声馀。
驿树收残雨，渔家带夕阳。何须愁旅泊，使者有辉光。
孤烟灵洞远，积雪满山寒。松柏凌高殿，莓苔封古坛。
淮海各联翩，三年方一见。素心终不易，玄发何须变。
旧国想平陵，春山满阳羡。邻鸡莫遽唱，共惜良夜晏。
春雪偏当夜，暄风却变寒。庭深不复扫，城晓更宜看。
惆怅烟郊晚，依然此送君。长河隔旅梦，浮客伴孤云。
卖药何为者，逃名市井居。唯通远山信，因致逸人书。
已报还丹效，全将世事疏。秋风景溪里，萧散寄樵渔。
岸草知春晚，沙禽好夜惊。风帆几泊处，处处暮潮清。
壁垒依寒草，旌旗动夕阳。元戎资上策，南亩起耕桑。
吏散重门掩，僧来闭阁闲。远心驰北阙，春兴寄东山。
草长风光里，莺喧静默间。芳辰不可住，惆怅暮禽还。
积雪迷何处，惊风泊几时。大臣能护法，况有故山期。
寝帐巢禽出，香烟水雾和。神心降福处，应在故乡多。
谢家兴咏日，汉将出师年。闻有招寻兴，随君访戴船。
暝色赴春愁，归人南渡头。渚烟空翠合，滩月碎光流。
一心求妙道，几岁候真师。丹灶今何在，白云无定期。
夜雨须停棹，秋风暗入衣。见君尝北望，何事却南归。
南桥春日暮，杨柳带青渠。不得同携手，空成意有馀。
时鸟催春色，离人惜岁华。远山随拥传，芳草引还家。
北固潮当阔，西陵路稍斜。纵令寒食过，犹有镜中花。
历历缘荒岸，溟溟入远天。每同沙草发，长共水云连。
摇落潮风早，离披海雨偏。故伤游子意，多在客舟前。
沃州传教后，百衲老空林。虑尽朝昏磬，禅随坐卧心。
鹤飞湖草迥，门闭野云深。地与天台接，中峰早晚寻。
远送临川守，还同康乐侯。岁时徒改易，今古接风流。
五马嘶长道，双旌向本州。乡心寄西北，应上郡城楼。
此地何时有，长江自古流。频随公府步，南客寄徐州。
陇首怨西征，岭南雁北顾。行人与流水，共向闽中去。
远山重叠见，芳草浅深生。每与君携手，多烦长老迎。
掩笑歌筵里，传书卧阁中。竟将为别赠，宁与合欢同。
湖上孤帆别，江南谪宦归。前程愁更远，临水泪沾衣。
云梦春山遍，潇湘过客稀。武陵招我隐，岁晚闭柴扉。
夜夜梦莲宫，无由见远公。朝来出门望，知在雪山中。
晚日照楼边，三军拜峡前。白云随浪散，青壁与山连。
车马长安道，谁知大隐心。蛮僧留古镜，蜀客寄新琴。
苍苍松桂阴，残月半西岑。素壁寒灯暗，红炉夜火深。
厨开山鼠散，钟尽岭猿吟。行役方如此，逢师懒话心。
世故还相见，天涯共向东。春归江海上，人老别离中。
郡吏名何晚，沙鸥道自同。甘泉须早献，且莫叹飘蓬。
花宫难久别，道者忆千灯。残雪入林路，深山归寺僧。
日光依嫩草，泉响滴春冰。何用求方便，看心是一乘。
楚国巫山秀，清猿日夜啼。万重春树合，十二碧峰齐。
峡出朝云下，江来暮雨西。阳台归路直，不畏向家迷。
神女藏难识，巫山秀莫群。今宵为大雨，昨日作孤云。
散漫愁巴峡，徘徊恋楚君。先王为立庙，春树几氛氲。
少妇今如此，长城恨不穷。莫将辽海雪，来比后庭中。
玉座生秋气，铜台下夕阳。泪痕沾井干，舞袖为谁长。
猿啸空山近，鸿飞极浦斜。明朝南岸去，言折桂枝花。
岁华空复晚，乡思不堪愁。西北浮云外，伊川何处流。
官渡初杨柳，风来亦动摇。武昌行路好，应为最长条。
夕殿别君王，宫深月似霜。人幽在长信，萤出向昭阳。
南陌春风早，东邻曙色斜。一花开楚国，双燕入卢家。
眠罢梳云髻，妆成上锦车。谁知如昔日，更浣越溪纱。
落日晴江里，荆歌艳楚腰。采莲从小惯，十五即乘潮。
梦里君王近，宫中河汉高。秋风能再热，团扇不辞劳。
飞雪带春风，裴回乱绕空。君看似花处，偏在洛阳东。
独坐贡闱里，愁心芳草生。山公昨夜事，应见此时情。
白日依山尽，黄河入海流。欲穷千里目，更上一层楼。
爱兹山水趣，忽与人世疏。无暇然官烛，中流有望舒。
自为洛阳客，夫子吾知音。爱义能下士，时人无此心。
奈何离居夜，巢鸟飞空林。愁坐至月上，复闻南邻砧。
高鉴清洞彻，儒风入进难。诏书增宠命，才子益能官。
投珠恐见疑，抱玉但垂泣。道在君不举，功成叹何及。
袅袅柳杨枝，当轩杂珮垂。交阴总共密，分条各自宜。
飞阁青霞里，先秋独早凉。天花映窗近，月桂拂檐香。
华岳三峰小，黄河一带长。空间指归路，烟际有垂杨。
陆海披晴雪，千旗猎早阳。岳临秦路险，河绕汉垣长。
蜀郡将之远，城南万里桥。衣缘乡泪湿，貌以客愁销。
歌声随绿水，怨色起青阳。日暮还家望，云波横洞房。
海上正摇落，客中还别离。同舟去未已，远送新相知。
流水意何极，满尊徒尔为。从来菊花节，早已醉东篱。
闲门向山路，深柳读书堂。幽映每白日，清辉照衣裳。
南望襄阳路，思君情转亲。偏知汉水广，应与孟家邻。
在日贪为善，昨来闻更贫。相如有遗草，一为问家人。
归梦如春水，悠悠绕故乡。驻马渡江处，望乡待归舟。
六月度开云，三峰玩山翠。尔时黄绶屈，别后青云致。
泊舟淮水次，霜降夕流清。夜久潮侵岸，天寒月近城。
平沙依雁宿，候馆听鸡鸣。乡国云霄外，谁堪羁旅情。
玉树起凉烟，凝情一叶前。别离伤晓镜，摇落思秋弦。
红粉当三五，青娥艳一双。绮罗回锦陌，弦管入花江。
无事含闲梦，多情识异香。欲寻苏小小，何处觅钱塘。
酒是芳菲节，人当桃李年。不知何处恨，已解入筝弦。
繁阴乍隐洲，落叶初飞浦。萧萧楚客帆，暮入寒江雨。
翠幕卷回廊，银灯开后堂。风惊拥砌叶，月冷满庭霜。
绮席人将醉，繁弦夜未央。共怜今促席，谁道客愁长。
夜渚带浮烟，苍茫晦远天。舟轻不觉动，缆急始知牵。
听笛遥寻岸，闻香暗识莲。唯看去帆影，常恐客心悬。
楚塞望苍然，寒林古戍边。秋风人渡水，落日雁飞天。
龙是双归日，鸾非独舞年。哀荣今共尽，凄怆杜陵田。
冉冉红罗帐，开君玉楼上。画作同心鸟，衔花两相向。
春风正可怜，吹映绿窗前。妾意空相感，君心何处边。
鹊巢性本高，更在西山木。朝下清泉戏，夜近明月宿。
神女归巫峡，明妃入汉宫。捣衣馀石在，荐枕旧台空。
北望情何限，南行路转深。晚帆低荻叶，寒日下枫林。
沙平瓜步出，树远绿杨低。南指晴天外，青峰是会稽。
中禁夕沈沈，幽篁别作林。色连鸡树近，影落凤池深。
鸡犬渔舟里，长谣任兴行。即令邀客醉，已被远山迎。
龙是双归日，鸾非独舞年。哀荣今共尽，凄怆杜陵田。
青溪谁招隐，白发自相待。惟馀涧底松，依依色不改。
别离无远近，事欢情亦悲。不闻车轮声，后会将何时。
为别未几日，去日如三秋。犹疑望可见，日日上高楼。
扫地青牛卧，栽松白鹤栖。共知仙女丽，莫是阮郎妻。
常恨相知晚，朝来枉数行。卧云惊圣代，拂石候仙郎。
时果连枝熟，春醪满瓮香。贫家仍有趣，山色满湖光。
终年常避喧，师事五千言。流水闲过院，春风与闭门。
山茶邀上客，桂实落前轩。莫强教余起，微官不足论。
从来席不暖，为尔便淹留。鸡黍今相会，云山昔共游。
上帘宜晚景，卧簟觉新秋。身事何须问，余心正四愁。
策杖政成时，清溪弄钓丝。当年潘子貌，避病沈侯诗。
白云知所好，柏叶幸加餐。石镜妻将照，仙书我借看。
鸡犬渔舟里，长谣任兴行。那邀落日醉，已被远山迎。
书箧将非重，荷衣著甚轻。谢安无个事，忽起为苍生。
贱妾如桃李，君王若岁时。秋风一已劲，摇落不胜悲。
寂寂苍苔满，沈沈绿草滋。繁华非此日，指辇竞何辞。
江畔长沙驿，相逢缆客船。大名诗独步，小郡海西偏。
北风昨夜雨，江上早来凉。楚岫千峰翠，湘潭一叶黄。
登陇人回首，临关马顾群。从来断肠处，皆向此中分。
晓幕胡沙惨，危烽汉月低。仍闻数骑将，更欲出辽西。
关山落叶秋，掩泪望营州。辽海云沙暮，幽燕旌旆愁。
战馀能送阵，身老未封侯。去国三千里，归心红粉楼。
前鱼不解泣，共辇岂关羞。那及轻身燕，双飞上玉楼。
旅梦虫催晓，边心雁带还。惟馀两乡思，一夕度关山。
春生岘首东，先暖习池风。拂水初含绿，惊林未吐红。
高堂新月明，虚殿夕风清。素影纱窗霁，浮凉羽扇轻。
稍随微露滴，渐逐晓参横。遥忆云中咏，萧条空复情。
阮客身何在，仙云洞口横。人间不到处，今日此中行。
顾身悲欲老，戒子力为儒。明日公西去，烟霞复作徒。
前年万里别，昨日一封书。郢曲西陵渡，秦官使者车。
柳塘春水慢，花坞夕阳迟。欲识怀君意，明朝访楫师。
小岭路难近，仙郎此夕过。潭空观月定，涧静见云多。
竹翠烟深锁，松声雨点和。万缘俱不有，对境自垂萝。
莎草山城小，毛洲海驿长。玄成知必大，宁是泛沧浪。
明月双溪水，清风八咏楼。昔年为客处，今日送君游。
失路荆溪上，依人忽暝投。长桥今夜月，阳羡古时州。
野烧明山郭，寒更出县楼。先生能馆我，无事五湖游。
山下新泉出，泠泠北去源。落池才有响，喷石未成痕。
天阴行易晚，前路故人居。孤棹所思久，寒林相见初。
闲灯忘夜永，清漏任更疏。明发还须去，离家几岁除。
上客南台至，重阳此会文。菊芳寒露洗，杯翠夕阳曛。
务简人同醉，溪闲鸟自群。府中官最小，唯有孟参军。
晨趋本郡府，昼掩故山扉。待见干戈毕，何妨更采薇。
初第华严会，王家少长行。到宫龙节驻，礼塔雁行成。
莲界千峰静，梅天一雨清。禅庭未可恋，圣主寄苍生。
一夕雨沉沉，哀猿万木阴。天龙来护法，长老密看心。
少孤为客早，多难识君迟。掩泣空相向，风尘何所期。
长老归缘起，桃花忆旧岩。清晨云抱石，深夜月笼杉。
本意宿东林，因听子贱琴。遥知大小朗，已断去来心。
竹使羞殷荐，松龛拜夏祠。为鱼歌德后，舞羽降神时。
文卫瞻如在，精灵信有期。夕阳陪醉止，塘上鸟咸迟。
八月洞庭秋，潇湘水北流。还家万里梦，为客五更愁。
片心应为法，万里独无言。人尽酬恩去，平生未感恩。
旅食来江上，求名赴洛阳。新诗踪谢守，内学似支郎。
行怯秦为客，心依越是乡。何人作知己，送尔泪浪浪。
疏懒吾成性，才华尔自强。早称眉最白，何事绶仍黄。
相宅生应贵，逢时学可强。无轻吾未用，世事有行藏。
寂寞柴门掩，经过柱史荣。老夫宁有力，半子自成名。
扁舟时属暝，月上有馀辉。海燕秋还去，渔人夜不归。
中流何寂寂，孤棹也依依。一点前村火，谁家未掩扉。
轻响入龟目，片阴栖鹤顶。山中多好树，可怜无比并。
全移河上影，暂透林间缺。纵待三五时，终为千里别。
客路偏逢雨，乡山不入楼。故园桃李月，伊水向东流。
色界聊传法，空门不用情。欲知相去近，钟鼓两闻声。
急雨江帆重，残更驿树深。乡关殊可望，渐渐入吴音。
荣辱不关身，谁为疏与亲。有山堪结屋，无地可容尘。
白发偏添寿，黄花不笑贫。一樽朝暮醉，陶令果何人。
不知何世界，有处似南朝。石路无人扫，松门被火烧。
人境年虚掷，仙源日未斜。羡君乘竹杖，辞我隐桃花。
鸟去宁知路，云飞似忆家。莫愁客鬓改，自有紫河车。
玉帝居金阙，灵山几处朝。简书犹有畏，神理讵能超。
鹤庙新家近，龙门旧国遥。离怀结不断，玉洞一吹箫。
春来绣羽齐，暮向竹林栖。禁苑衔花出，河桥隔树啼。
寻声知去远，顾影念飞低。别有无巢燕，犹窥幕上泥。
江城吹晓角，愁杀远行人。汉将犹防虏，吴官欲向秦。
布帆轻白浪，锦带入红尘。将底求名宦，平生但任真。
云车龙阙下，火树凤楼前。今夜沧州夜，沧州夜月圆。
浮草经行遍，空花义趣圆。我来虽为法，暂借一床眠。
洛桥浮逆水，关树接非烟。唯有残生梦，犹能到日边。
天中洛阳道，海上使君归。拂雾趋金殿，焚香入琐闱。
山亭倾别酒，野服间朝衣。他日思朱鹭，知从小苑飞。
夜泉无晓日，枯树足悲风。更想幽冥事，唯应有梦同。
清镜无双影，穷泉有几重。笳箫最悲处，风入九原松。
鱼轩海上遥，鸾影月中销。双剑来时合，孤桐去日凋。
弄玉吹箫后，湘灵鼓瑟时。月边丹桂落，风底白杨悲。
薄田临谷口，小职向人间。去处但无事，重门深闭关。
醉中还有梦，身外已无心。明镜唯知老，青山何处深。
谁家无春酒，何处无春鸟。夜宿桃花村，踏歌接天晓。
空山无鸟迹，何物如人意。委曲结绳文，离披草书字。
谷中谁弹琴，琴响谷冥寂。因君扣商调，草虫惊暗壁。
终日吟天风，有时天籁止。问渠何旨意，恐落凡人耳。
引烛踏仙泥，时时乱乳燕。不知何道士，手把灵书卷。
遥闻林下语，知是经行所。日暮香风时，诸天散花雨。
悠悠南国思，夜向江南泊。楚客断肠时，月明枫子落。
苇萧中辟户，相映绿淮流。莫讶春潮阔，鸥边可泊舟。
树朽鸟不栖，阶闲云自湿。先生何处去，惆怅空独立。
落日向林路，东风吹麦陇。藤草蔓古渠，牛羊下荒冢。
全家宛陵客，文雅世难逢。寄食年将老，干时计未从。
秋来句曲水，雨后敬亭峰。西北长安远，登临恨几重。
半偈留何处，全身弃此中。雨馀沙塔坏，月满雪山空。
耸刹临回磴，朱楼间碧丛。朝朝日将暮，长对晋阳宫。
日华浮野水，草色合遥空。处处山依旧，年年事不同。
闲田孤垒外，暑雨片云中。惆怅多尘累，无由访钓翁。
长云迷一雁，渐远向南声。已带千霜鬓，初为万里行。
繁虫满夜草，连雨暗秋城。前路诸侯贵，何人重客卿。
昔随刘越石，今日独归时。汾水风烟冷，并州花木迟。
荒庭增别梦，野雨失行期。莫向山阳过，邻人夜笛悲。
不语看芳径，悲春懒独行。向人微月在，报雨早霞生。
贫病催年齿，风尘掩姓名。赖逢骢马客，郢曲缓羁情。
叶拥沙痕没，流回草蔓随。泠泠无限意，不独远公知。
贫病仍为客，艰虞更问津。多惭惠然意，今日肯相亲。
海田秋熟早，湖水夜渔深。世上穷通理，谁人奈此心。
春亭及策上，郎吏谢玄晖。闲咏疏篁近，高眠远岫微。
偏宜留野客，暂得解朝衣。犹忆东溪里，雷云掩故扉。
浮埃积蓬鬓，流血在麻衣。何必曾参传，千年至行稀。
不语焚香坐，心知道已成。流年衰此世，定力见他生。
暮雪馀春冷，寒灯续昼明。寻常五侯至，敢望下阶迎。
日暮黄云合，年深白骨稀。旧村乔木在，秋草远人归。
废井莓苔厚，荒田路径微。唯馀近山色，相对似依依。
远近天初暮，关河雪半晴。空怀谏书在，回首恋承明。
清冬宾御出，蜀道翠微间。远雾开群壑，初阳照近关。
列营依茂草，吹角向高风。更就燕然石，行看奏虏功。
青山违旧隐，白发入新诗。岁岁迷津路，生涯渐可悲。
远山当碛路，茂草向营门。生死酬恩宠，功名岂敢论。
暮峰和玉垒，回望不通秦。更问蜀城路，但逢巴语人。
佐郡人难料，分襟日复斜。一帆随远水，百口过长沙。
明月江边夜，平陵梦里家。王孙对芳草，愁思杳无涯。
夜雨新田湿，春风曙角鸣。人传府公政，记室有参卿。
夜浦凉云过，秋塘好月闲。殷勤阳羡桂，别此几时攀。
苍苍万里道，戚戚十年悲。今夜青楼上，还应照所思。
上将坚深垒，残兵斗落晖。常闻铁剑利，早晚借馀威。
津亭一望乡，淮海晚茫茫。草没栖洲鹭，天连映浦樯。
往来通楚越，旦暮易渔商。惆怅缄书毕，何人向洛阳。
钟鼓馀声里，千官向紫微。冒寒人语少，乘月烛来稀。
清漏闻驰道，轻霞映琐闱。犹看嘶马处，未启掖垣扉。
百年心不料，一卷日相知。乘兴偏难改，忧家是强为。
县城寒寂寞，峰树远参差。自笑无谋者，只应道在斯。
落纸惊风起，摇空见露浓。丹青与文事，舍此复何从。
钟陵春日好，春水满南塘。竹宇分朱阁，桐花间绿杨。
蹉跎看鬓色，留滞惜年芳。欲问羁愁发，秦关道路长。
宿君湖上宅，琴韵静参差。夜雪入秋浦，孤城连贵池。
流年看共老，衔酒发中悲。良会应难再，晨鸡自有期。
广川桑遍绿，丛薄雉连鸣。惆怅萧关道，终军愿请缨。
冉冉青衫客，悠悠白发人。乱山孤驿暮，长路百花新。
终岁行他县，全家望此身。更思君去就，早晚问平津。
白草三冬色，黄云万里愁。因思李都尉，毕竟不封侯。
连云湖色远，度雪雁声稀。又说家林尽，凄伤泪满衣。
暮年从远谪，落日别交亲。湖上北飞雁，天涯南去人。
老人迎客处，篱落稻畦间。蚕屋朝寒闭，田家昼雨闲。
流水知行药，孤云伴采薇。空斋莫闲笑，心事与时违。
远公传教毕，身没向他方。吊客来何见，门人闭影堂。
纱灯临古砌，尘札在空床。寂寞疏钟后，秋天有夕阳。
遥夜宿东林，虫声阶草深。高风初落叶，多雨未归心。
家国身犹负，星霜鬓已侵。沧洲纵不去，何处有知音。
万木经秋叶，孤舟向暮心。唯馀江畔草，应见白头吟。
移家还作客，避地莫知贤。洛浦今何处，风帆去渺然。
酒熟飞巴雨，丹成见海田。疏云披远水，景动石床前。
高亭宾客散，暑夜醉相和。细汗迎衣集，微凉待扇过。
汤公多外友，洛社自相依。远客还登会，秋怀欲忘归。
惊风林果少，骤雨砌虫稀。更过三张价，东游愧陆机。
接果移天性，疏泉逐地形。清明来几日，戴胜已堪听。
偶宿俱南客，相看喜尽归。湖山话不极，岁月念空违。
春灰今变候，密雪又霏霏。坐客同心满，流年此会稀。
远草光连水，春篁色离尘。当从庾中庶，诗客更何人。
九江迷去住，群吏且因依。高木秋垂露，寒城暮掩扉。
随云心自远，看草伴应稀。肯信同年友，相望青琐闱。
久客心常醉，高楼日渐低。黄河经海内，华岳镇关西。
去远千帆小，来迟独鸟迷。终年不得意，空觉负东溪。
衡阳多道里，弱羽复哀音。还塞知何日，惊弦乱此心。
夜阴前侣远，秋冷后湖深。独立汀洲意，宁知霜霰侵。
寥落军城暮，重门返照间。鼓鼙经雨暗，士马过秋闲。
惯守临边郡，曾营近海山。关西旧业在，夜夜梦中还。
世间无近远，定里遍曾过。东海经长在，南朝寺最多。
古城寒欲雪，远客暮无车。杳杳思前路，谁堪千里馀。
古树汾阴道，悠悠东去长。位卑仍解印，身老又还乡。
遥听边上信，远计朔南程。料变当临事，遥知外国情。
济江篇已出，书府俸犹贫。积雪商山道，全家楚塞人。
大堤逢落日，广汉望通津。却别渔潭下，惊鸥那可亲。
野情专易外，一室向青山。业就三编绝，心通万事闲。
寒茅下原浅，残雪过风微。一路何相慰，唯君能政稀。
系舟仙宅下，清磬落春风。雨数芝田长，云开石路重。
仲言多丽藻，晚水独芙蓉。梁苑仍秋过，仁祠又夜逢。
回林通暗竹，去雨带寒钟。原向空门里，修持比昼龙。
寂寂闭层城，悠悠此夜情。早凉过鬓发，秋思入柴荆。
良宵复杪秋，把酒说羁游。落木东西别，寒萍远近流。
篱花看未发，海燕欲先归。无限堪惆怅，谁家复捣衣。
座中灯泛酒，檐外月如霜。人事多飘忽，邀欢讵可忘。
暝色休群动，秋斋远客情。细风和雨气，寒竹度帘声。
日觉蹉跎近，天教懒慢成。谁能谒卿相，朝夕算浮荣。
园庙何年废，登临有故丘。孤村连日静，多雨及霖休。
常与秦山对，曾经汉主游。岂知千载后，万事水东流。
绳床茅屋下，独坐味闲安。苦行无童子，忘机避宰官。
是非齐已久，夏腊比应难。更悟真如性，尘心稍自宽。
远过张正见，诗兴自依依。西府军城暮，南庭吏事稀。
清言饶醉客，乱舞避寒灯。名字书仙籍，诸生病未能。
暮叶初翻砌，寒池转露沙。如何守儒行，寂寞过年华。
漫漫东流水，悠悠南陌人。空思前事往，向晓泪沾巾。
壶觞邀薄醉，笙磬发高音。末至才仍短，难随白雪吟。
海雨沾隋柳，江潮赴楚船。相看南去雁，离恨倍潸然。
相送临汉水，怆然望故关。江芜连梦泽，楚雪入商山。
语我他年旧，看君此日还。因将自悲泪，一洒别离间。
万峰深积翠，路向此中难。欲暮多羁思，因高莫远看。
之官逢计吏，风土问如何。海口朝阳近，青州春气多。
匹马宜春路，萧条背馆心。涧花寒夕雨，潭水黑朝林。
照耀天山外，飞鸦几共过。微红拂秋汉，片白透长波。
影促寒汀薄，光残古木多。金霞与云气，散漫复相和。
为郎日赋诗，小谢少年时。业继儒门后，心多道者期。
晚回长乐殿，新出夜明祠。行乐西园暮，春风动柳丝。
古井碑横草，阴廊画杂苔。禅宫亦销歇，尘世转堪哀。
山遮魏阙路，日隐洛阳云。谁念联翩翼，烟中独失群。
双林花已尽，叶色占残芳。若问同游客，高年最断肠。
青原高见水，白社静逢人。寄谢南宫客，轩车不见亲。
年深宫院在，闲客自相逢。闭户临寒竹，无人有夜钟。
降龙今已去，巢鹤竟何从。坐见繁星晓，凄凉识旧峰。
今朝蝉忽鸣，迁客若为情。便觉一年谢，能令万感生。
旅行虽别路，日暮各思归。欲下今朝泪，知君亦湿衣。
白首独一身，青山为四邻。虽行故乡陌，不见故乡人。
孔融过五十，海内故人稀。相府恩犹在，知君未拂衣。
送客攀花后，寻僧坐竹时。明朝莫回望，青草马行迟。
昨宵西窗梦，梦入荆南道。远客归去来，在家贫亦好。
有兴时添酒，无聊懒整冠。近来乡国梦，夜夜到长安。
入夜思归切，笛声清更哀。愁人不愿听，自到枕前来。
风起塞云断，夜深关月开。平明独惆怅，飞尽一庭梅。
蔽日高高树，迎人小小船。清风长入坐，夏月似秋天。
草草还草草，湖东别离早。何处愁杀人，归鞍雪中道。
坐到三更尽，归仍万里赊。雪声偏傍竹，寒梦不离家。
招提精舍好，石壁向江开。山影水中尽，鸟声天上来。
一灯传岁月，深院长莓苔。日暮双林磬，泠泠送客回。
异乡三十口，亲老复家贫。无事乾坤内，虚为翰墨人。
岁华南去后，愁梦北来频。惆怅江边柳，依依又欲春。
先皇歌舞地，今日未游巡。幽咽龙池水，凄凉御榻尘。
梦渚鸿声晚，荆门树色秋。片云凝不散，遥挂望乡愁。
闻说征南没，那堪故吏闻。能持苏武节，不受马超勋。
国破无家信，天秋有雁群。同荣不同辱，今日负将军。
武陵何处在，南指楚云阴。花萼连枝近，桃源去路深。
惊魂随驿吏，冒暑向炎方。未到猿啼处，参差已断肠。
江柳断肠色，黄丝垂未齐。人看几重恨，鸟入一枝低。
风烟连楚郡，兄弟客荆州。早晚朝天去，亲随定远侯。
尺书浑不寄，两鬓计应秋。今夜相思月，情人南海头。
年少逢胡乱，时平似梦中。梨园几人在，应是涕无穷。
江湖思渺然，不离国门前。折苇鱼沈藻，攀藤鸟出烟。
生衣宜水竹，小酒入诗篇。莫怪侵星坐，神清不欲眠。
每念支离苦，常嗟骨肉分。急难何日见，遥哭陇西云。
今来秋已暮，还恐未成归。梦里家仍远，愁中叶又飞。
竹声风度急，灯影月来微。得见梁夫子，心源有所依。
九月龟城暮，愁人闭草堂。地卑多雨润，天暖少秋霜。
纵欲倾新酒，其如忆故乡。不知更漏意，惟向客边长。
愁里惜春深，闻幽即共寻。贵看花柳色，图放别离心。
客醉花能笑，诗成花伴吟。为君调绿绮，先奏凤归林。
弟兄书忽到，一夜喜兼愁。空馆复闻雨，贫家怯到秋。
坐中孤烛暗，窗外数萤流。试以他乡事，明朝问子游。
君向长沙去，长沙仆旧谙。虽之桂岭北，终是阙庭南。
送客身为客，思家怆别家。暂收双眼泪，遥想五陵花。
路远征车迥，山回剑阁斜。长安君到日，春色未应赊。
拟托凌云势，须凭接引材。清阴如可惜，黄鸟定飞来。
暂作宜阳客，深知太守贤。政移千里俗，人戴两重天。
千种庭前树，人移树不移。看花愁作别，不及未栽时。
江东万里外，别后几凄凄。峡路花应发，津亭柳正齐。
酒倾迟日暮，川阔远天低。心系征帆上，随君到剡溪。
忘机看白日，留客醉瑶琴。爱此多诗兴，归来步步吟。
柱史今何适，西行咏陟冈。也知人惜别，终美雁成行。
乘夕棹归舟，缘源二转幽。月明看岭树，风静听溪流。
远客惊秋早，江天夜露新。满庭惟有月，空馆更何人。
卜命知身贱，伤寒舞剑频。猿啼曾下泪，可是为忧贫。
岁暮天涯客，寒窗欲晓时。君恩空自感，乡思梦先知。
露滴千家静，年流一叶催。龙钟万里客，正合故人哀。
断续长门下，清泠逆旅秋。征夫应待信，寒女不胜愁。
带月飞城上，因风散陌头。离居偏入听，况复送归舟。
紫殿俯千官，春松应合欢。御炉香焰暖，驰道玉声寒。
乳燕翻珠缀，祥乌集露盘。宫花一万树，不敢举头看。
楚腊还无雪，江春又足风。马羸三径外，人病四愁中。
西塞波涛阔，南朝寺舍空。犹衔步兵酒，宿醉在除东。
岁经秋后役，程在洛中遥。寄谢金门侣，弓旌误见招。
老大交情重，悲凉外物亲。子云今在宅，应见柳条新。
万事竟蹉跎，重泉恨若何。官临环卫小，身逐转蓬多。
上象壶中阔，平生醉里忙。幸承仙籍后，乞取大还方。
千门万户迷，伫立月华西。画戟晨光动，春松宿露低。
上陌行初尽，严城立未开。人疑早朝去，客是远方来。
伏奏徒将命，周行自引才。可怜霄汉曙，鸳鹭正徘徊。
忽忝诸卿位，仍陪长者车。礼容皆若旧，名籍自凭虚。
上路花偏早，空山云甚馀。却愁新咏发，酬和不相如。
仙客诚难访，吾人岂易同。独游应驻景，相顾且吟风。
远爱东光县，平临若木津。一城先见日，百里早惊春。
德礼邀才重，恩辉拜命新。几时裁尺素，沧海有枯鳞。
日爱南山好，时逢夏景残。白云兼似雪，清昼乍生寒。
九陌峰如坠，千门翠可团。欲知形胜尽，都在紫宸看。
雨霜地如雪，松桂青参差。鹤警晨光上，步出南轩时。
何事到容州，临池照白头。兴随年已往，愁与水长流。
匣中三尺剑，天上少微星。勿谓相去远，壮心曾不停。
华亭不相识，卫国复谁知。怅望冲天羽，甘心任画师。
今朝天景清，秋入晋阳城。露叶离披处，风蝉三数声。
朱弦韵正调，清夜似闻韶。山馆月犹在，松枝雪未消。
山断塞初平，人言古战庭。泉冰声更咽，阴火焰偏青。
马依秋草病，柳傍故营摧。唯有酬恩客，时听说剑来。
闲寻织锦字，醉上看花船。好是关身事，从人道性偏。
多醉浑无梦，频愁欲到家。渐惊云树转，数点是晨鸦。
红叶江村夕，孤烟草舍贫。水清鱼识钓，林静犬随人。
吴蜀何年别，相逢汉水头。望乡心共醉，握手泪先流。
宿雾千山晓，春霖一夜愁。离情方浩荡，莫说去刀州。
江村风雪霁，晓望忽惊春。耕地人来早，营巢鹊语频。
坐惜年光变，辽阳信未通。燕迷新画屋，春识旧花丛。
新诗徒有赠，故国未同归。人事那堪问，无言是与非。
海上神山绿，溪边杏树红。不知何处去，月照玉楼空。
圣代为迁客，虚皇作近臣。法尊称大洞，学浅忝初真。
鸾凤文章丽，烟霞翰墨新。羡君寻句曲，白鹄是三神。
谪宦闻尝赋，游仙便作诗。白银双阙恋，青竹一龙骑。
先入茅君洞，旋过葛稚陂。无然列御寇，五日有还期。
试向疏林望，方知节候殊。乱声千叶下，寒影一巢孤。
不蔽秋天雁，惊飞夜月乌。霜风与春日，几度遣荣枯。
达人心自适，旅舍当闲居。不出来时径，重看读了书。
晚山岚色近，斜日树阴疏。尽是忘言客，听君诵子虚。
塔庙出招提，登临碧海西。不知人意远，渐觉鸟飞低。
稍与云霞近，如将日月齐。迁乔未得意，徒欲蹑云梯。
马留苔藓迹，人脱薜萝衣。他日相思处，天边望少微。
晚望秋高夜，微明欲曙河。桥成鹊已去，机罢女应过。
月上殊开练，云行类动波。寻源不可到，耿耿复如何。
谢公遗咏处，池水夹通津。古往人何在，年来草自春。
色宜波际绿，香爱雨中新。今日青青意，空悲行路人。
丈夫不感恩，感恩宁有泪。心头感恩血，一滴染天地。
流水生涯尽，浮云世事空。唯馀旧台柏，萧瑟九原中。
律历千年会，车书万里同。固期常戴日，岂意厌观风。
早春见花枝，朝朝恨发迟。直看花落尽，却意未开时。
以此方人世，弥令感盛衰。始知山简绕，频向习家池。
阳关多古调，无奈醉中闻。归梦吴山远，离情楚水分。
孤舟经暮雨，征路入秋云。后夜同明月，山窗定忆君。
草座留山月，荷衣远洛尘。最怜知己在，林下访闲人。
仙仗肃朝官，承平圣主欢。月沈宫漏静，雨湿禁花寒。
山晓旅人去，天高秋气悲。明河川上没，芳草露中衰。
此别又千里，少年能几时。心知剡溪路，聊且寄前期。
旅馆谁相问，寒灯独可亲。一年将尽夜，万里未归人。
寥落悲前事，支离笑此身。愁颜与衰鬓，明日又逢春。
出门逢故友，衣服满尘埃。岁月不可问，山川何处来。
天秋月又满，城阙夜千重。还作江南会，翻疑梦里逢。
风枝惊暗鹊，露草覆寒蛩。羁旅长堪醉，相留畏晓钟。
万里杨柳色，出关送故人。轻烟拂流水，落日照行尘。
积梦江湖阔，忆家兄弟贫。裴回灞亭上，不语自伤春。
山川迷道路，伊洛困风尘。今日扁舟别，俱为沧海人。
将归汾水上，远省锦城来。已泛西江尽，仍随北雁回。
暮云征马速，晓月故关开。渐向庭闱近，留君醉一杯。
王者应无敌，天兵动远征。建牙连朔漠，飞骑入胡城。
步入招提路，因之访道林。石龛苔藓积，香径白云深。
旧宅秋荒草，西风客荐蘋。凄凉回首处，不见洛阳人。
岁晚斋居寂，情人动我思。每因一尊酒，重和百篇诗。
月冷猿啼惨，天高雁去迟。夜郎流落久，何日是归期。
白发金陵客，怀归不暂留。交情分两地，行色载孤舟。
黄叶蝉吟晚，沧江雁送秋。何年重会此，诗酒复追游。
岩云掩竹扉，去鸟带馀晖。地僻生涯薄，山深俗事稀。
养花分宿雨，剪叶补秋衣。野渡逢渔子，同舟荡月归。
送客添新恨，听莺忆旧游。赠行多折取，那得到深秋。
夜雨孤灯梦，春风几度花。故园归有日，诗酒老生涯。
云迷栖鹤寺，水涩钓鱼矶。回首天将暝，逢僧话未归。
归路逢残雨，沿溪见落花。候门童子问，游乐到谁家。
到处栖云榻，何年卧雪峰。知师归日近，应偃旧房松。
同到长真寺，青山四面同。鸟啼花竹暗，人散户庭空。
蒲涧千年雨，松门午夜风。旧游悲往日，回首各西东。
杉竹何年种，烟尘此地分。桃源宁异此，犹恐世间闻。
挂衲云林净，翻经石榻凉。下方一回首，烟露日苍苍。
野桥秋水落，江阁暝烟微。白日又欲午，高人犹未归。
共有春山兴，幽寻此日同。谈诗访灵彻，入社愧陶公。
竹暗闲房雨，茶香别院风。谁知尘境外，路与白云通。
仗剑万里去，孤城辽海东。旌旗愁落日，鼓角壮悲风。
何言访衰疾，旌旆重淹留。谢礼诚难答，裁诗岂易酬。
江清寒照动，山迥野云秋。一醉龙沙上，终欢胜旧游。
奏书归阙下，祖帐出湘东。满座他乡别，何年此会同。
楚人方苦热，柱史独闻蝉。晴日暮江上，惊风一叶前。
荡摇清管杂，幽咽野风传。旅舍闻君听，无由更昼眠。
高会吹台中，新年月桂空。貂蝉临野水，旌旆引春风。
细草萦斜岸，纤条出故丛。微文复看猎，宁与解神同。
受辞分路远，会府见君稀。雨雪经年去，轩车此日归。
暮春愁见别，久客顺相依。寂寞伊川上，杨花空自飞。
举袂掩离弦，枉君愁思篇。忽惊池上鹭，下咽陇头泉。
对牖墙阴满，临扉日影圆。赖闻黄太守，章句此中传。
大江横万里，古渡渺千秋。浩浩波声险，苍苍天色愁。
安亲非避地，羁旅十馀年。道长时流许，家贫故旧怜。
相逢今岁暮，远别一方偏。去住俱难说，江湖正渺然。
自忆专房宠，曾居第一流。移恩向他处，暂妒不容收。
夜静管弦绝，月明宫殿秋。空将旧时意，长望凤凰楼。
邻里桑麻接，儿童笑语喧。终朝非役役，聊寄远人言。
与道共浮沈，人间岁月深。是非园吏梦，忧喜塞翁心。
细草谁开径，芳条自结阴。由来居物外，无事可抽簪。
十方俱是梦，一念偶寻山。望刹经巴寺，持瓶向蜀关。
乱猿心本定，流水性长闲。世俗多离别，王城几日还。
律仪通外学，诗思入禅关。烟景随缘到，风姿与道闲。
相传五部学，更有一人成。此日灵山去，何方半座迎。
潇洒绝尘喧，清溪流绕门。水声鸣石濑，萝影到林轩。
地静留眠鹿，庭虚下饮猿。春花正夹岸，何必问桃源。
黄昏投古寺，深院一灯明。水砌长杉列，风廊败叶鸣。
山寂僧初定，廊深火自明。虽云殊出处，聊与说无生。
风软扁舟稳，行依绿水堤。孤尊秋露滑，短棹晚烟迷。
天涯芳草遍，江路又逢春。海月留人醉，山花笑客贫。
离杯倾祖帐，征骑逐行尘。回首风流地，登临少一人。
面山如对画，临水坐流觞。更爱闲花木，欣欣得向阳。
漠漠汀帆转，幽幽岸火然。壑危通细路，沟曲绕平田。
云雨一萧散，悠悠关复河。俱从泛舟役，近隔洞庭波。
楚水去不尽，秋风今又过。无因得相见，却恨寄书多。
地尽江南戍，山分桂北林。火云三月合，石路九疑深。
暗谷随风过，危桥共鸟寻。羁魂愁似绝，不复待猿吟。
巴山不可上，徒驭亦裴回。旧栈歌难度，朝云湿未开。
瀑泉飞雪雨，惊兽走风雷。此去无停候，征人几日回。
凉风吹古木，野火入残营。牢落千馀里，山空水复清。
独立荒亭上，萧萧对晚风。天高吴塞阔，日落楚山空。
猿叫三声断，江流一水通。前程千万里，一夕宿巴东。
相邀寒影晚，惜别故山空。邻里疏林在，池塘野水通。
十年难遇后，一醉几人同。复此悲行子，萧萧逐转蓬。
吾友见尝少，春风去不归。登高取一醉，犹可及芳菲。
留欢方继烛，此会岂他人。乡里游从旧，儿童内外亲。
衰客惭墨绶，素舸逐秋风。云雨恩难报，江湖意已终。
县当仙洞口，路出故园东。唯有新离恨，长留梦寐中。
车马去迟迟，离言未尽时。看花一醉别，会面几年期。
樵路高山馆，渔洲楚帝祠。南登回首处，犹得望京师。
阴天寒不雨，古木夜多猿。老病北归去，馀年学灌园。
行旅悲摇落，风波厌别离。客程秋草远，心事故人知。
暮鸟翻江岸，征徒起路岐。自应无定所，还似欲相随。
春云犹伴雪，寒渚未通潮。回首群山暝，思君转寂寥。
岁除日又暮，山险路仍新。驱传迷深谷，瞻星记北辰。
古亭聊假寐，中夜忽逢人。相问皆呜咽，伤心不待春。
晚景照华发，凉风吹绣衣。淹留更一醉，老去莫相违。
南行无俗侣，秋雁与寒云。野趣自多惬，名香日总闻。
身为百里长，家宠五诸侯。含笑听猿狖，摇鞭望斗牛。
梅花堪比雪，芳草不知秋。别后南风起，相思梦岭头。
乡人去欲尽，北雁又南飞。京洛风尘久，江湖音信稀。
旧山知独往，一醉莫相违。未得辞羁旅，无劳问是非。
遥夜独不寐，寂寥蓬户中。河明五陵上，月满九门东。
旧知亲友散，故园江海空。怀归正南望，此夕起秋风。
钟鼓喧离日，车徒促夜装。晓厨新变火，轻柳暗翻霜。
传镜看华发，持杯话故乡。每嫌儿女泪，今日自沾裳。
何处成后会，今朝分旧游。离心比杨柳，萧飒不胜秋。
拟归云壑去，聊寄宦名中。俸禄资生事，文章实国风。
听潮回楚浪，看月照隋宫。傥有登楼望，还应伴庾公。
不与名利隔，且为江汉游。吴山本佳丽，谢客旧淹留。
巴江秋欲尽，远别更凄然。月照高唐峡，人随贾客船。
雁来云杳杳，木落浦萧萧。空怨他乡别，回舟暮寂寥。
为文通绝境，从宦及良辰。洛下知名早，腰边结绶新。
且倾浮菊酒，聊拂染衣尘。独恨沧波侣，秋来别故人。
邦君采菊地，近接旅人居。一命招衰疾，清光照里闾。
去官惭比谢，下榻贵同徐。莫怪沙边倒，偏沾杯酌馀。
衰病苦奔走，未尝追旧游。何言问憔悴，此日驻方舟。
远道曳故屐，馀春会高斋。因言别离久，得尽平生怀。
后会知不远，今欢亦愿留。江天梅雨散，况在月中楼。
阳春已三日，会友闻昨夜。可爱剡溪僧，独寻陶景舍。
回转沙岸近，欹斜林岭重。因君访遗迹，此日见真龙。
汉宫若远近，路在寒沙上。到死不得归，何人共南望。
寒郊好天气，劝酒莫辞频。扰扰钟陵市，无穷不醉人。
月出照关山，秋风人未还。清光无远近，乡泪半书间。
一雁过连营，繁霜覆古城。胡笳在何处，半夜起边声。
西塞云山远，东风道路长。人心胜潮水，相送过浔阳。
夜静河汉高，独坐庭前月。忽起故园思，动作经年别。
明月临沧海，闲云恋故山。诗名满天下，终日掩柴关。
野水连天碧，峰峦入海青。沧浪者谁子，一曲醉中听。
此意无所欲，闭门风景迟。柳条将白发，相对共垂丝。
北人归欲尽，犹自住萧山。闭户不曾出，诗名满世间。
江明雨初歇，山暗云犹湿。未可动归桡，前程风浪急。
丝管霜天夜，烟尘淮水西。明朝上征去，相伴醉如泥。
上国杳未到，流年忽复新。回车不自识，君定送何人。
离亭一会宿，能有几人同。莫以回车泣，前途不尽穷。
西南积水远，老病喜生归。此地故人别，空馀泪满衣。
夜光贮怀袖，待报一顾恩。日向江湖老，此心谁为论。
浪息定何时，龙门到恐迟。轻舟不敢渡，空立望旌旗。
湘山千岭树，桂水九秋波。露重猿声绝，风清月色多。
佳山路不远，俗侣到常稀。及此烟霞暮，相看复欲归。
手把杏花枝，未曾经别离。黄昏掩闺后，寂寞心自知。
买山犹未得，谏猎又非时。设被浮名系，归休渐欲迟。
背关馀古木，近塞足风霜。遗老应相贺，知君不下堂。
轩车出东阁，都邑绕南河。马首先春至，人心比岁和。
白日落寒水，青枫绕曲洲。相看作离别，一倍不禁愁。
风烟复欲隔，悲笑屡相和。不学陶公醉，无因奈别何。
机息知名误，形衰恨道贫。空将旧泉石，长与梦相亲。
山暝飞群鸟，川长泛四邻。烟归河畔草，月照渡头人。
朋友怀东道，乡关恋北辰。去留无所适，岐路独迷津。
地际朝阳满，天边宿雾收。风兼残雪起，河带断冰流。
隐几读黄老，闲居耳目清。僻居人事少，多病道心生。
雨洗山林湿，鸦鸣池馆晴。晚来因废卷，行药至西城。
看尔动行棹，未收离别筵。千帆忽见及，乱却故人船。
苍茫日初宴，遥野云初收。残雨北山里，夕阳东渡头。
独立秋天静，单栖夕露繁。欲飞还敛翼，讵敢望乘轩。
落日映危樯，归僧向岳阳。注瓶寒浪静，读律夜船香。
阵合龙蛇动，军移草木闲。今来部曲尽，白首过萧关。
相悲得成长，同是外家恩。旧业废三亩，弱年成一门。
楚乡云水内，春日众山开。淮浪参差起，江帆次第来。
愁与醉相和，昏昏竟若何。感年怀阙久，失意梦乡多。
雨里行青草，山前望白波。江楼覆棋好，谁引仲宣过。
霄汉正联飞，江湖又独归。暂欢同赐被，不待易朝衣。
二职亚陶公，归程与梦同。柳垂平泽雨，鱼跃大河风。
潘县花添发，梅家鹤暂来。谁知望恩者，空逐路人回。
组绶掩衰颜，辉光里第间。晚凉经灞水，清昼入商山。
风景随台位，河山入障图。上堂多庆乐，肯念谷中愚。
千山冰雪晴，山静锦花明。群鹤栖莲府，诸戎拜柳营。
浪依巴字息，风入蜀关清。岂念在贫巷，竹林鸣鸟声。
晓日照楼船，三军拜峡前。白云随浪散，青壁与城连。
巴字天边水，秦人去是归。栈长山雨响，溪乱火田稀。
俗富行应乐，官雄禄岂微。魏舒终有泪，还识宁家衣。
黄叶落不尽，苍苔随雨生。当轩置尊酒，送客归江城。
出身因强学，不以外家荣。年少无遗事，官闲有政声。
晓山临野渡，落日照军营。共赏高堂下，连行弟与兄。
学道功难就，为儒事本迟。惟当与渔者，终老遂其私。
云起山城暮，沈沈江上天。风吹建业雨，浪入广陵船。
久是吴门客，尝闻谢守贤。终悲去国远，泪尽竹林前。
贡文齐受宠，献礼两承欢。鞍马并汾地，争迎陆与潘。
苍苍枫树林，草合废宫深。越水风浪起，吴王歌管沈。
燕归巢已尽，鹤语冢难寻。旅泊彼何夜，希君抽玉琴。
含情脱佩刀，持以佐贤豪。是月霜霰下，伊人行役劳。
事将名共易，文与行空高。去矣奉戎律，悲君为我曹。
芳兰生贵里，片玉立清朝。今日台庭望，心遥非地遥。
衔杯吹急管，满眼起风砂。大漠山沈雪，长城草发花。
暖景登桥望，分明春色来。离心自惆怅，车马亦裴回。
别国桑榆在，沾衣血泪和。应怜失行雁，霜霰寄烟波。
爱尔似龙媒，翩翩千里回。书从外氏学，竹自晋时栽。
拥棹逢鸥舞，凭阑见雨来。上堂多庆乐，不醉莫停杯。
雷响风仍急，人归鸟亦还。乱云方至水，骤雨已喧山。
田鼠依林上，池鱼戏草间。因兹屏埃雾，一咏一开颜。
洛浦想江津，悲欢共此辰。采花湖岸菊，望国旧楼人。
雁别声偏苦，松寒色转新。传书问渔叟，借寇尔何因。
清秋来几时，宋玉已先知。旷朗霞映竹，澄明山满池。
萧条良夜永，秋草对衰颜。露下鸟初定，月明人自闲。
清源君子居，左右尽图书。三径春自足，一瓢欢有馀。
经过里巷春，同是谢家邻。顾我觉衰早，荷君留醉频。
戚戚一西东，十年今始同。可怜歌酒夜，相对两衰翁。
剑飞终上汉，鹤梦不离云。无限烟霄路，何嗟迹未分。
孤鸾将鹤群，晴日丽春云。何幸晚飞者，清音长此闻。
攀龙与泣麟，哀乐不同尘。九陌霄汉侣，一灯冥漠人。
舟沈惊海阔，兰折怨霜频。已矣复何见，故山应更春。
发白晓梳头，女惊妻泪流。不知丝色后，堪得几回秋。
祥光若可求，闺女夜登楼。月露浩方下，河云凝不流。
凉风吹玉露，河汉有幽期。星彩光仍隐，云容掩复离。
妾年初二八，两度嫁狂夫。薄命今犹在，坚贞扫地无。
泉急鱼依藻，花繁鸟近人。谁言失徒侣，唯与老相亲。
步月访诸邻，蓬居宿近臣。乌裘先醉客，清镜早朝人。
坏壁烟垂网，香街火照尘。悲荣俱是分，吾亦乐吾贫。
春风生百药，几处术苗香。人远花空落，溪深日复长。
露槿月中落，风萤池上分。何言千载友，同迹不同群。
瘴海寄双鱼，中宵达我居。两行灯下泪，一纸岭南书。
地说炎蒸极，人称老病馀。殷勤报贾傅，莫共酒杯疏。
渐知欢澹薄，转觉老殷勤。去矣尽如此，此辞悲未陈。
终夜寝衣冷，开门思曙光。空阶一丛叶，华室四邻霜。
望阙觉天迥，忆山愁路荒。途中一留滞，双鬓飒然苍。
深山夜雪晴，坐忆晓山明。读易罢三卷，弹琴当五更。
薜萝枯有影，岩壑冻无声。此夕一相望，君应知我诚。
不觉老将至，瘦来方自惊。朝昏多病色，起坐有劳声。
性昏知道晚，学浅喜言同。一悟归身处，何山路不通。
种药齐幽石，耕田到远林。愿同词赋客，得兴谢家深。
夜宿密公室，话馀将昼兴。绕阶三径雪，当户一池冰。
相逢空握手，往事不堪思。见少情难尽，愁深语自迟。
高柳满春城，东园有鸟声。折花朝露滴，漱石野泉清。
心许陶家醉，诗逢谢客呈。应怜末行吏，曾是鲁诸生。
礼足一垂泪，医王知病由。风萤方喜夜，露槿已伤秋。
当轩云月开，清夜故人杯。拥褐觉霜下，抱琴闻雁来。
迎风君顾步，临路我迟回。双鬓共如此，此欢非易陪。
不见僧中旧，仍逢雨后春。惜花将爱寺，俱是白头人。
映竹水田分，当山起雁群。阳峰高对寺，阴井下通云。
雪昼唯逢鹤，花时此见君。由来禅诵地，多有谢公文。
隔窗栖白鹤，似与镜湖邻。月照何年树，花逢几遍人。
岸莎青有路，苔径绿无尘。永愿容依止，僧中老此身。
石静龟潜上，萍开果暗沈。何言奉杯酒，得见五湖心。
松高萝蔓轻，中有石床平。下界水长急，上方灯自明。
把菊叹将老，上楼悲未还。短长新白发，重叠旧青山。
霜气清襟袖，琴声引醉颜。竹林唯七友，何幸亦登攀。
寺凉高树合，卧石绿阴中。伴鹤惭仙侣，依僧学老翁。
鱼沉荷叶露，鸟散竹林风。始悟尘居者，应将火宅同。
萤火飏莲丛，水凉多夜风。离人将落叶，俱在一船中。
移舟试望家，漾漾似天涯。日暮满潭雪，白鸥和柳花。
万壑应孤磬，百花通一泉。苍苍此明月，下界正沈眠。
华味惭初识，新声喜尽闻。此山招老贱，敢不谢夫君。
鸟动香轻发，人愁影屡移。今朝数片落，为报汉郎知。
引水香山近，穿云复绕林。才闻篱外响，已觉石边深。
玉干一寻馀，苔花锦不如。劲堪和醉倚，轻好向空书。
采拂稽山曲，因依释氏居。方辰将独步，岂与此君疏。
清镜催双鬓，沧波寄一身。空怜莎草色，长接故园春。
家寄五湖间，扁舟往复还。年年生白发，处处上青山。
去国空知远，安身竟不闲。更悲江畔柳，长是北人攀。
圆月出高城，苍苍照水营。江中正吹笛，楼上又无更。
洛下仍传箭，关西欲进兵。谁知五湖外，诸将但争名。
故关衰草遍，离别自堪悲。路出寒云外，人归暮雪时。
树老野泉清，幽人好独行。去闲知路静，归晚喜山明。
兰芰通荒井，牛羊出古城。茂陵秋最冷，谁念一书生。
废寺连荒垒，那知见子真。关城夜有雪，冰渡晓无人。
酒里唯多病，山中愿作邻。常闻兄弟乐，谁肯信家贫。
高木已萧索，夜雨复秋风。坠叶鸣丛竹，斜根拥断蓬。
半侵山色里，长在水声中。此地何人到，云门去亦通。
谏猎名空久，多因病与贫。买书行几市，带雨别何人。
客路山连水，军州日映尘。凄凉一分手，俱恨老相亲。
寂寥惊远语，幽闭望归云。亲戚如相见，唯应泣向君。
时难访亲戚，相见喜还悲。好学年空在，从戎事已迟。
听琴泉落处，步履雪深时。惆怅多边信，青山共有期。
对酒山长在，看花鬓自衰。谁堪登灞岸，还作旧乡悲。
丛篁叫寒笛，满眼塞山青。才子尊前画，将军石上铭。
旧居无旧邻，似见故乡春。复对别离酒，欲成衰老人。
传令收遗籍，诸儒喜饯君。孔家唯有地，禹穴但生云。
凄凉金管思，迢递玉人愁。七叶推多庆，须怀杀敌忧。
洞庭芳草遍，楚客莫思归。经难人空老，逢春雁自飞。
东西兄弟远，存没友朋稀。独立还垂泪，天南一布衣。
欲成云海别，一夜梦天涯。白浪缘江雨，青山绕县花。
郎马两如龙，春朝上路逢。鸳鸯初集水，薜荔欲依松。
步帐歌声转，妆台烛影重。何言在阴者，得是戴侯宗。
累职比柴桑，清秋入楚乡。一船灯照浪，两岸树凝霜。
亭吏趋寒雾，山城敛曙光。无辞折腰久，仲德在鸳行。
苦心三十载，白首遇艰难。旧地成孤客，全家赖钓竿。
久为名所误，春尽始归山。落羽羞言命，逢人强破颜。
交疏贫病里，身老是非间。不及东溪月，渔翁夜往还。
故交三四人，闻别共沾巾。举目是陈事，满城无至亲。
有月曾同赏，无秋不共悲。如何与君别，又是菊花时。
吏闲唯重法，俗富不忧边。西掖今宵咏，还应寄阿连。
渐欲休人事，僧房学闭关。伴鱼浮水上，看鹤向林间。
寒食空江曲，孤舟渺水前。斗鸡沙鸟异，禁火岸花然。
日霁开愁望，波喧警醉眠。因看数茎鬓，倍欲惜芳年。
万戟凌霜布，森森瑞气间。垂衣当晓日，上寿对南山。
闲夜贫还醉，浮名老渐羞。凤城春欲晚，郎吏忆同游。
野戍云藏火，军城树拥尘。少年何所重，才子又清贫。
渔商三楚接，郡邑九江分。高兴应难遂，元戎有大勋。
江源南去永，野渡暂维梢。古戍悬鱼网，空林露鸟巢。
独谣闻丽曲，缓步接清言。宣室思前席，行看拜主恩。
新霁洛城端，千家积雪寒。未收清禁色，偏向上阳残。
衰红辞故萼，繁绿扶雕蕊。自委不胜愁，庭风那更起。
明镜出匣时，明如云间月。一别青春鉴，回光照华发。
旦随三鸟去，羽节凌霞光。暮与双凫宿，云车下紫阳。
手中青铜镜，照我少年时。衰飒一如此，清光难复持。
欲令孤月掩，从遣半心疑。纵使逢人见，犹胜自见悲。
孤云生西北，从风东南飘。帝乡日已远，苍梧无还飙。
访竹越云崖，即林若溪绝。宁知修干下，漠漠秋苔洁。
微风惊暮坐，临牖思悠哉。开门复动竹，疑是故人来。
时滴枝上露，稍沾阶下苔。何当一入幌，为拂绿琴埃。
月落寒雾起，沈思浩通川。宿禽啭木散，山泽一苍然。
凉王宫殿尽，芜没陇云西。今日闻君使，雄心逐鼓鼙。
行当收汉垒，直可取蒲泥。旧国无由到，烦君下马题。
石路瑶草散，松门寒景深。吾师亦何爱，自起定中吟。
白马羽林儿，扬鞭薄暮时。独将轻骑出，暗与伏兵期。
恩承三殿近，猎向五陵多。归路南桥望，垂杨拂细波。
离亭饯落晖，腊酒减春衣。岁晚烟霞重，川寒云树微。
戎装千里至，旧路十年归。还似汀洲雁，相逢又背飞。
山阴寻道士，映竹羽衣新。侍坐双童子，陪游五老人。
水花松下静，坛草雪中春。见说桃源洞，如今犹避秦。
微月空山曙，春祠谒少君。落花坛上拂，流水洞中闻。
酒引芝童奠，香馀桂子焚。鹤飞将羽节，遥向赤城分。
东门有行客，落日满前山。圣代谁知者，沧洲今独还。
边庭汉仪重，旌甲似云中。虏地山川壮，单于鼓角雄。
白头生远浪，丹叶下高枫。江上萧疏雨，何人对谢公。
十年离乱后，长大一相逢。问姓惊初见，称名忆旧容。
别来沧海事，语罢暮天钟。明日巴陵道，秋山又几重。
草绿古燕州，莺声引独游。雁归天北畔，春尽海西头。
向日花偏落，驰年水自流。感恩知有地，不上望京楼。
遍与傍人别，临终尽不愁。影堂谁为扫，坐塔自看修。
歇鞍珠作汗，试剑玉如泥。为谢红梁燕，年年妾独栖。
风起塞云断，夜深关月开。平明独惆怅，落尽一庭梅。
路傍一株柳，此路向延州。延州在何处，此路起悠悠。
俱从四方事，共会九秋中。断蓬与落叶，相值各因风。
衰鬓朝临镜，将看却自疑。惭君明似月，照我白如丝。
一鸟如霜雪，飞向白楼前。问君何以至，天子太平年。
紫塞连年戍，黄砂碛路穷。故人今夜宿，见月石楼中。
畏老身全老，逢春解惜春。今年看花伴，已少去年人。
赤白桃李花，先皇在时曲。欲向西宫唱，西宫宫树绿。
世故中年别，馀生此会同。却将悲与病，来对朗陵翁。
居北有朝路，居南无住人。劳师问家第，山色是南邻。
石色凝秋藓，峰形若夏云。谁留秦苑地，好赠杏溪君。
边头射雕将，走马出中军。远见平原上，翻身向暮云。
何地可潸然，阳城烽树边。今朝望乡客，不饮北流泉。
万事销身外，生涯在镜中。唯将满鬓雪，明日对秋风。
绣户朝眠起，开帘满地花。春风解人意，欲落妾西家。
金谷园中柳，春来似舞腰。何堪好风景，独上洛阳桥。
故国歌钟地，长桥车马尘。彭城阁边柳，偏似不胜春。
早雁忽为双，惊秋风水窗。夜长人自起，星月满空江。
江上三千雁，年年过故宫。可怜江上月，偏照断根蓬。
桂满天西月，芦吹塞北笳。别离俱报主，路极不为赊。
我生好闲放，此去殊未返。自是君不来，非关故山远。
入谷访君来，秋泉已堪涉。林间人独坐，月下山相接。
昔人登此地，丘陇已前悲。今日又非昔，春风能几时。
风吹城上树，草没城边路。城里月明时，精灵自来去。
移帷望星汉，引带思容貌。今夜一江人，唯应妾身觉。
燕山苏武上，海岛田横住。更是草生时，行人出门去。
露湿月苍苍，关头榆叶黄。回轮照海远，分彩上楼长。
水冻频移幕，兵疲数望乡。只应城影外，万里共胡霜。
天山一丈雪，杂雨夜霏霏。湿马胡歌乱，经烽汉火微。
丁零苏武别，疏勒范羌归。若看关头下，长榆叶定稀。
意合辞先露，心诚貌却闲。明朝若相忆，云雨出巫山。
碧水映丹霞，溅溅度浅沙。暗通山下草，流出洞中花。
净色和云落，喧声绕石斜。明朝更寻去，应到阮郎家。
草色随骢马，悠悠共出秦。水传云梦晓，山接洞庭春。
帆影连三峡，猿声在四邻。青门一分手，难见杜陵人。
东门垂柳长，回首独心伤。日暖临芳草，天晴忆故乡。
闻说湘川路，年年古木多。猿啼巫峡夜，月照洞庭波。
穷海人还去，孤城雁与过。青山不同赏，来往自蹉跎。
阮宅闲园暮，窗中见树阴。樵歌依远草，僧语过长林。
紫葛藏仙井，黄花出野田。自知无路去，回步就人烟。
东西皆是梦，存没岂关心。唯羡诸童子，持经在竹阴。
潘安秋兴动，凉夜宿僧房。倚杖云离月，垂帘竹有霜。
识君年已老，孤棹向潇湘。素发临高镜，清晨入远乡。
嘉陵天气好，百里见双流。帆影缘巴字，钟声出汉州。
绿原春草晚，青木暮猿愁。本是风流地，游人易白头。
江上花开尽，南行见杪春。鸟声悲古木，云影入通津。
返景斜连草，回潮暗动蘋。谢公今在郡，应喜得诗人。
暮色随枫树，阴云暗荻花。诸侯旧调鼎，应重宰臣家。
荒郊春草遍，故垒野花开。欲为将军哭，东流水不回。
宿雨朝来歇，空山秋气清。盘云双鹤下，隔水一蝉鸣。
逢君自乡至，雪涕问田园。几处生乔木，谁家在旧村。
行人路不同，花落到山中。水暗蒹葭雾，月明杨柳风。
年华惊已掷，志业飒然空。何必龙钟后，方期事远公。
君家旧林壑，寄在乱峰西。近日春云满，相思路亦迷。
泉水山边去，高人月下看。润松秋色净，落涧夜声寒。
委曲穿深竹，潺湲过远滩。圣朝无隐者，早晚罢渔竿。
锦鳞沉不食，绣羽乱相鸣。即事思江海，谁能万里行。
旧住衡州寺，随缘偶北来。夜禅山雪下，朝汲竹门开。
半偈传初尽，群生意未回。唯当与樵者，杖锡入天台。
花洞晚阴阴，仙坛隔杏林。漱泉春谷冷，捣药夜窗深。
石上开仙酌，松间对玉琴。戴家溪北住，雪后去相寻。
暮来思远客，独立在东田。片雨无妨景，残虹不映天。
上士爱清辉，开门向翠微。抱琴看鹤去，枕石待云归。
野坐苔生席，高眠竹挂衣。旧山东望远，惆怅暮花飞。
登龙兼折桂，归去当高车。旧楚枫犹在，前隋柳已疏。
月中逢海客，浪里得乡书。见说江边住，知君不厌鱼。
游宦今空返，浮淮一雁秋。白云阴泽国，青草绕扬州。
红烛侵明月，青娥促白头。童心久已尽，岂为艳歌留。
废井虫鸣早，阴阶菊发迟。兴来空忆戴，不似剡溪时。
闻有华阳客，儒裳谒紫微。旧山连药卖，孤鹤带云归。
柳市名犹在，桃源梦已稀。还乡见鸥鸟，应愧背船飞。
并开偏觉好，未落已成愁。一到芳菲下，空招两鬓秋。
射雕过海岸，传箭怯边州。何事归朝将，今年又拜侯。
泉声宜远听，入夜对支公。断续来方尽，潺湲咽又通。
何年出石下，几里在山中。君问穷源处，禅心与此同。
人行九州路，树老五陵间。谁道临邛远，相如自忆还。
去国渡关河，蝉鸣古树多。平原正超忽，行子复蹉跎。
去事不可想，旧游难再过。何当嵩岳下，相见在烟萝。
凉风飒穷巷，秋思满高云。吏隐俱不就，此心仍别君。
素怀宗淡泊，羁旅念功勋。转忆西林寺，江声月下闻。
杨花惊满路，面市忽狂风。骤下摇兰叶，轻飞集竹丛。
因君灞陵别，故国一回看。共食田文饭，先之梅福官。
江风转日暮，山月满潮寒。不得同舟望，淹留岁月阑。
青春事汉主，白首入秦城。遍识才人字，多知旧曲名。
风流随故事，语笑合新声。独有垂杨树，偏伤日暮情。
东门春尚浅，杨柳未成阴。雁影愁斜日，莺声怨故林。
隋宫江上远，梁苑雪中深。独有怀归客，难为欲别心。
绿丛犹覆雪，红萼已凋风。莫负归山契，君看陌上蓬。
僧房秋雨歇，愁卧夜更深。欹枕闻鸿雁，回灯见竹林。
饮马逢黄菊，离家值白头。竟陵明月夜，为上庾公楼。
巴水天边路，啼猿伤客情。迟迟云外尽，杳杳树中生。
残月暗将落，空霜寒欲明。楚人皆掩泪，闻到第三声。
雨前缝百衲，叶下闭重关。若便浔阳去，须将旧客还。
久是天涯客，偏伤落木时。如何故国见，更欲异乡期。
鸟暮东西急，波寒上下迟。空将满眼泪，千里怨相思。
故山霜落久，才子忆荆扉。旅舍寻人别，秋风逐雁归。
梦愁枫叶尽，醉惜菊花稀。肯学求名者，经年未拂衣。
故人初未贵，相见得淹留。一自朝天去，因成计日游。
冠带仁兄后，光辉寿母前。陆云还入洛，潘岳更张筵。
悠然对惠远，共结故山期。汲井树阴下，闭门亭午时。
地闲花落厚，石浅水流迟。愿与神仙客，同来事本师。
圣朝殊汉令，才子少登科。每见先鸣早，常惊后进多。
独居方寂寞，相对觉蹉跎。不是通家旧，频劳文举过。
坏宅终须去，空门不易还。支公有方便，一愿启玄关。
乱流喧橘岸，飞雪暗荆门。佐郡无辞屈，其如相府恩。
石堤春草碧，双燕向西飞。怅望云天暮，佳人何处归。
病来喜无事，多卧竹林间。此日一相见，明朝还掩关。
幽人爱芳草，志士惜颓颜。岁晏不我弃，期君在故山。
少喜神仙术，未去已蹉跎。壮志一为累，浮生事渐多。
衰颜不相识，岁暮定相过。请问宗居士，君其奈老何。
宁亲西陟险，君去异王阳。在世谁非客，还家即是乡。
剑门千转尽，巴水一支长。请语愁猿道，无烦促泪行。
汉使收三箧，周诗采百篇。别来将有泪，不是怨流年。
马卿方失意，东去谒诸侯。过宋人应少，游梁客独愁。
鸟翻千室暮，蝉急两河秋。仆本无媒者，因君泪亦流。
江帆冲雨上，海树隔潮微。南阮贫无酒，唯将泪湿衣。
病中贪好景，强步出幽居。紫葛垂山径，黄花绕野渠。
昨日莺啭声，今朝蝉忽鸣。朱颜向华发，定是几年程。
故国白云远，闲居青草生。因垂数行泪，书报十年兄。
怅望青山下，回头泪满巾。故乡多古树，落日少行人。
发鬓将回色，簪缨未到身。谁知武陵路，亦有汉家臣。
棹唱临高岸，鸿嘶发远田。谁知避徒御，对酒一潸然。
秦人江上见，握手泪沾巾。落日见秋草，暮年逢故人。
非夫长作客，多病浅谋身。台阁旧亲友，谁曾见苦辛。
虽为州县职，还欲抱琴过。树古闻风早，山枯见雪多。
闻说漳滨卧，题诗怨岁华。求医主高手，报疾到贫家。
蜀门云树合，高栈有猿愁。驱传加新命，之官向旧游。
晨装逢酒雨，夜梦见刀州。远别长相忆，当年莫滞留。
晚花唯有菊，寒叶已无蝉。吏部逢今日，还应瓮下眠。
拟诗偏不类，又送上人归。寄世同高鹤，寻仙称坏衣。
重江不可涉，孤客莫晨装。高木莎城小，残星栈道长。
袅猿枫子落，过雨荔枝香。劝尔成都住，文翁有草堂。
泽国舟车接，关门雨雪乖。春天行故楚，夜月下清淮。
诗礼称才子，神仙是丈人。玉山那惜醉，金谷已无春。
石滑羊肠险，山空杜宇悲。琴心正幽怨，莫奏凤凰诗。
封植因高兴，孤贞契素期。由来得地早，何事结花迟。
叶重凝烟后，条寒过雨时。还同李家树，争赋角弓诗。
太傅怜群从，门人亦贱回。入官先爱子，赐酒许同杯。
淮海春多雨，蒹葭夜有雷。遥知拜庆后，梅尉称仙才。
征诗逢谢客，饮酒得陶公。更爱疏篱下，繁霜湿菊丛。
弱年知己少，前路主人稀。贫病期相惜，艰难又忆归。
事成应未卜，身贱又无机。幸到龙门下，须因羽翼飞。
先生归有处，欲别笑无言。绿水到山口，青林连洞门。
月明寻石路，云霁望花源。早晚还乘鹤，悲歌向故园。
日惨长亭暮，天高大泽闲。风中闻草木，雪里见江山。
马向塞云去，人随古道还。阮家今夜乐，应在竹林间。
登车君莫望，故绛柳条春。蒲泽逢胡雁，桃源见晋人。
江南衰草遍，十里见长亭。客去逢摇落，鸿飞入杳冥。
空城寒雨细，深院晓灯青。欲去行人起，徘徊恨酒醒。
片雨收山外，连云上汉东。陆机犹滞洛，念子望南鸿。
不才先上第，词客却空还。边地行人少，平芜尽日闲。
一蝉陂树里，众火陇云间。羡汝归茅屋，书窗见远山。
旧宅在山中，闲门与寺通。往来黄叶路，交结白头翁。
野菊有黄花，送君千里还。鸿来燕又去，离别惜容颜。
流水通归梦，行云失故关。江风正摇落，宋玉莫登山。
雁起斜还直，潮回远复平。莱芜不可到，一醉送君行。
鸟行侵楚邑，树影向殷田。莫学生乡思，梅真正少年。
厌郎思出守，遂领汉东军。望月逢殷浩，缘江送范云。
酒乐今年少，僧期近日频。买山多为竹，卜宅不缘贫。
京洛风尘后，村乡烟火稀。少年曾失所，衰暮欲何依。
夜静临江哭，天寒踏雪归。时清应不见，言罢泪盈衣。
平生在边日，鞍马若星流。独出间千里，相知满九州。
汉家分列宿，东土佐诸侯。结束还军府，光辉过御沟。
农桑连紫陌，分野入青州。覆被恩难报，西看成白头。
野客蒙诗赠，殊恩欲报难。本求文举识，不在子真官。
细雨双林暮，重阳九日寒。贫斋一丛菊，愿与上宾看。
昔闻公族出，其从亦高车。为善唯求乐，分贫必及疏。
身承汉枝叶，手习鲁诗书。尚说无功德，三年在石渠。
秦人江上见，握手便沾衣。近日相知少，往年亲故稀。
远游何处去，旧业几时归。更向巴陵宿，堪闻雁北飞。
为郎三载后，宠命一朝新。望苑迁词客，儒林拜丈人。
莺飞绮阁曙，柳拂画堂春。几日调金鼎，诸君欲望尘。
梨花开上苑，游女著罗衣。闻道情人怨，应须走马归。
此别不可道，此心当语谁。春风灞水上，饮马桃花时。
误作好文士，只应游宦迟。留书下朝客，我有故山期。
东周遣戍役，才子欲离群。部领河源去，悠悠陇水分。
笳声悲塞草，马首渡关云。辛苦逢炎热，何时及汉军。
幕府参戎事，承明伏奏归。都亭使者出，杯酒故人违。
秦州贵公子，汉日羽林郎。事主来中禁，荣亲上北堂。
闻君帝城去，西望一沾巾。落日见秋草，暮年逢故人。
艰难尝共理，海晏更相悲。况复登堂处，分明避暑时。
远公留故院，一径雪中微。童子逢皆老，门人问亦稀。
行矣前途晚，归与故国赊。不劳报春尽，从此惜年华。
空花对酒落，小翠隔林新。竟日皆携手，何由遇此辰。
暗涧泉声小，荒村树影闲。高窗不可望，星月满空山。
沙上渔人火，烟中贾客舟。西园与南浦，万里共悠悠。
疏鼓应繁丝，送神归九疑。苍龙随赤凤，帝子上天时。
骤雨归山疾，长江下日迟。独怜游宦子，今夜泊天涯。
高松先草晚，平石助泉凉。馀橘期相及，门生有陆郎。
巴字天边水，秦人去是归。栈长山雨响，溪乱火田稀。
俗富行应乐，官雄禄岂微。魏舒终有泪，还湿宁家衣。
献策不得意，驰车东出秦。暮年千里客，落日万家春。
晦日同携手，临流一望春。可怜杨柳陌，愁杀故乡人。
日落众山昏，萧萧暮雨繁。那堪两处宿，共听一声猿。
虽过老人宅，不解老人心。何事残阳里，栽松欲待阴。
孔融过五十，海内故人稀。相府恩犹在，知君未拂衣。
送客攀花后，寻僧坐竹时。明朝莫回望，青草马行迟。
旧友无由见，孤坟草欲长。月斜邻笛尽，车马出山阳。
旅行虽别路，日暮各思归。欲下今朝泪，知君亦湿衣。
风吹城上树，草没城边路。城里月明时，精灵自来去。
白首独一身，青山为四邻。虽行故乡陌，不见故乡人。
开帘见新月，便即下阶拜。细语人不闻，北风吹裙带。
文章似扬马，风骨又清羸。江汉君犹在，英灵信未衰。
我与雷居士，平生事远公。无人知是旧，共到影堂中。
主第辞高饮，石家赴宵会。金谷走车来，玉人骑马待。
香炉最高顶，中有高人住。日暮下山来，月明上山去。
酒渴爱江清，馀酣漱晚汀。软莎欹坐稳，冷石醉眠醒。
珍木郁清池，风荷左右披。浅觞宁及醉，慢舸不知移。
豪右贪威爱，纡繁德简通。多惭君子顾，攀饯路尘中。
迥临飞鸟上，高出世尘间。天势围平野，河流入断山。
夜潭有仙舸，与月当水中。嘉宾爱明月，游子惊秋风。
青蒲野陂水，白露明月天。中夜秋风起，心事坐潸然。
献岁春犹浅，园林未尽开。雪和新雨落，风带旧寒来。
旅棹依遥戍，清湘急晚流。若为南浦宿，逢此北风秋。
云月孤鸿晚，关山几路愁。年年不得意，零落对沧洲。
五岭天无雁，三巴客问津。纷纷轻汉暮，漠漠暗江春。
青草连湖岸，繁花忆楚人。芳菲无限路，几夜月明新。
人意伤难醉，莺啼咽不流。芳菲只合乐，离思返如秋。
郡向高天近，人从别路迷。非关御沟上，今日各东西。
赵瑟多愁曲，秦家足艳妆。江潭远相忆，春梦不胜长。
砧杵闻秋夜，裁缝寄远方。声微渐湿露，响细未经霜。
兰牖唯遮树，风帘不碍凉。云中望何处，听此断人肠。
宵直丹宫近，风传碧树凉。漏稀银箭滴，月度网轩光。
凤诏裁多暇，兰灯梦更长。此时颜范贵，十步旧连行。
九江归路远，万里客舟还。若过巴江水，湘东满碧烟。
别梦虽难觉，悲魂最易销。殷勤淮北岸，乡近去家遥。
席上沈香枕，楼中荡子妻。那堪一夜里，长湿两行啼。
北风吹雨雪，举目已凄凄。战鬼秋频哭，征鸿夜不栖。
沙平关路直，碛广郡楼低。此去非东鲁，人多事鼓鼙。
此僧迷有著，因病得寻师。话尽山中事，归当月上时。
高松连寺影，亚竹入窗枝。闲忆草堂路，相逢非素期。
飘飘东去客，一宿渭城边。远处星垂岸，中流月满船。
凉归夜深簟，秋入雨馀天。渐觉家山小，残程尚几年。
一别同袍友，相思已十年。长安多在客，久病忽闻蝉。
骤雨才沾地，阴云不遍天。微凉堪话旧，移榻晚风前。
此地闻犹恶，人言是所之。一家书绝久，孤驿梦成迟。
八月三湘道，闻猿冒雨时。不须祠楚相，臣节转堪疑。
千里岂云去，欲归如路穷。人间无暇日，马上又秋风。
流言应未息，直道竟难通。徒遣相思者，悲歌向暮空。
蝉吟槐蕊落，的的是愁端。病觉离家远，贫知处事难。
真交无所隐，深语有馀欢。未必闻歌吹，羁心得暂宽。
倚玉甘无路，穿杨却未期。更惭君侍坐，问许可言诗。
陪燕辞三楚，戒途绵百越。非当远别离，雅奏何由发。
沧洲东望路，旅棹怆羁游。枫浦蝉随岸，沙汀鸥转流。
露天星上月，水国夜生秋。谁忍持相忆，南归一叶舟。
归心不可留，雪桂一丛秋。叶雨空江月，萤飞白露洲。
陇雁送乡心，羁情属岁阴。惊秋黄叶遍，愁暮碧云深。
群玉开双槿，丹荣对绛纱。含烟疑出火，隔雨怪舒霞。
向晚争辞蕊，迎朝斗发花。非关后桃李，为欲继年华。
水阔尽南天，孤舟去渺然。惊秋路傍客，日暮数声蝉。
西蜀三千里，巴南水一方。晓云天际断，夜月峡中长。
花落千回舞，莺声百啭歌。还同异方乐，不奈客愁多。
粉落空床弃，尘生故箧留。先来无一半，情断不胜愁。
穷水云同穴，过僧虎共林。殷勤如念我，遗尔挂冠心。
林多宛地古，云尽汉山稀。莫爱浔阳隐，嫌官计亦非。
遥见登山处，青芜雪后春。云深岳庙火，寺宿洛阳人。
旧时闻笛泪，今夜重沾衣。方恨同人少，何堪相见稀。
竹烟凝涧壑，林雪似芳菲。多谢劳车马，应怜独掩扉。
灯外初行电，城隅偶隐雷。因知谢文学，晓望比尘埃。
右军多住寺，此夜后池秋。自与山僧伴，那因洛客愁。
卷帘霜霭霭，满目水悠悠。若有诗相赠，期君忆惠休。
绿草前侵水，黄花半上城。虚消此尘景，不见十年兄。
仙方当见重，消疾本应便。全胜甘蕉赠，空投谢氏篇。
座右寒飙爽，谈馀暮角微。苍生须太傅，山在岂容归。
白日双流静，西看蜀国春。桐花能乳鸟，竹节竞祠神。
梅含柳已动，昨日起东风。惆怅心徒壮，无如鬓作翁。
草长花落树，羸病强寻春。无复少年意，空馀华发新。
一自幽山别，相逢此寺中。高低俱出叶，深浅不分丛。
江上青枫岸，阴阴万里春。朝辞郢城酒，暮见洞庭人。
闻蝉昼眠后，欹枕对蓬蒿。羸病懒寻戴，田园方咏陶。
傍檐虫挂静，出树蝶飞高。惆怅临清镜，思君见鬓毛。
载酒寻山宿，思人带雪过。东西几回别，此会各蹉跎。
童稚留荒宅，图书托故人。青门好风景，为尔一沾巾。
旧日相知尽，深居独一身。闭门空有雪，看竹永无人。
使君持节去，云水满前程。楚寺多连竹，江樯远映城。
世乱同南去，时清独北还。他乡生白发，旧国见青山。
晓月过残垒，繁星宿故关。寒禽与衰草，处处伴愁颜。
啼鸟仍临水，愁人更见花。东堂一枝在，为子惜年华。
高风吹玉柱，万籁忽齐飘。飒树迟难度，萦空细渐销。
渐向浮生老，前期竟若何。独身居处静，永夜坐时多。
厌逐青林客，休吟白雪歌。支公有遗寺，重与谢安过。
烟霞高占寺，枫竹暗停神。如接玄晖集，江丞独见亲。
孤灯寒照雨，湿竹暗浮烟。更有明朝恨，离杯惜共传。
凭几双童静，登楼万井斜。政成知变俗，当应画轮车。
向浦参差去，随波远近还。初移芳草里，正在夕阳间。
隐映回孤驿，微明出乱山。向空看不尽，归思满江关。
静向懒相偶，年将衰共催。前途欢不集，往事恨空来。
昼景委红叶，月华销绿苔。沈思竟何有，坐结玉琴哀。
辇路江枫暗，宫庭野草春。伤心庾开府，老作北朝臣。
一日辞秦镜，千秋别汉宫。岂唯泉路掩，长使月轮空。
东风春未足，试望秦城曲。青草状寒芜，黄花似秋菊。
壮将欢共去，老与悲相逐。独作游社人，暮过威辇宿。
幽径行迹稀，清阴苔色古。萧萧风欲来，乍似蓬山雨。
春园芳已遍，绿蔓杂红英。独有深山客，时来辨药名。
苔色遍春石，桐阴入寒井。幽人独汲时，先乐残阳影。
横遮野水石，前带荒村道。来往见愁人，清风柳阴好。
今逢石上生，本自波中有。红艳秋风里，谁怜众芳后。
杳杳疏钟发，因风清复引。中宵独听之，似与东林近。
不随晴野尽，独向深松积。落照入寒光，偏能伴幽寂。
遗殿空长闭，乘鸾自不回。至今荒草上，寥落旧花开。
今日山晴后，残蝉菊发时。登楼见秋色，何处最相思。
蛩馀窗下月，草湿阶前露。晚景凄我衣，秋风入庭树。
忆昔秋风起，君曾叹逐臣。何言芳草日，自作九泉人。
青枫江色晚，楚客独伤春。共对一尊酒，相看万里人。
相送临寒水，苍然望故关。江芜连梦泽，楚雪入商山。
登戍因高望，停桡放溜闲。陈公有贤榻，君去岂空还。
江天清更愁，风柳入江楼。雁惜楚山晚，蝉知秦树秋。
凄凉多独醉，零落半同游。岂复平生意，苍然兰杜洲。
今朝蝉忽鸣，迁客若为情。便觉一年老，能令万感生。
微风方满树，落日稍沉城。为问同怀者，凄凉听几声。
酒倦临流醉，人逢置榻迎。尝闻藉东观，不独鲁诸生。
梦渚巴山断，长沙楚路分。一杯从别后，风月不相闻。
羁贫不易去，此日始西东。旅舍秋霖叶，行人寒草风。
万里南游客，交州见柳条。逢迎人易合，时日酒能消。
浪晓浮青雀，风温解黑貂。囊金如未足，莫恨故乡遥。
楚田晴下雁，江日暖游鱼。惆怅空相送，欢游自此疏。
王祥因就宦，莱子不违亲。正恨殊乡别，千条楚柳新。
芦荻湘江水，萧萧万里秋。鹤高看迥野，蝉远入中流。
访友多成滞，携家不厌游。惠连仍有作，知得从兄酬。
衰鬓千茎雪，他乡一树花。今朝与君醉，忘却在长沙。
风息斜阳尽，游人曲落间。采花因覆酒，行草转看山。
柳散新霜下，天晴早雁还。伤秋非骑省，玄发白成斑。
已叹漳滨卧，何言驻隙难。异才伤促短，诸友哭门阑。
自说名因石，谁逢手种桃。丹经倘相授，何用恋青袍。
静夜四无邻，荒居旧业贫。雨中黄叶树，灯下白头人。
雁稀秋色尽，落日对寒山。避事多称疾，留僧独闭关。
心归尘俗外，道胜有无间。仍忆东林友，相期久不还。
年深宫院在，旧客自相逢。闭户临寒竹，无人有夜钟。
降龙今已去，巢鹤竟何从。坐见繁星晓，凄凉识旧峰。
古时愁别泪，滴作分流水。日夜东西流，分流几千里。
横吹催春酒，重裘隔夜霜。冰开不防虏，青草满辽阳。
苍茫明月上，夜久光如积。野幕冷胡霜，关楼宿边客。
陇头秋露暗，碛外寒沙白。唯有故乡人，沾裳此闻笛。
雨后园林好，幽行迥野通。远山芳草外，流水落花中。
客醉悠悠惯，莺啼处处同。夕阳自一望，日暮杜陵东。
南登秦岭头，回首始堪忧。汉阙青门远，商山蓝水流。
三湘迁客去，九陌故人游。从此思乡泪，双垂不复收。
身外唯须醉，人间尽是愁。那知鸣玉者，不羡卖瓜侯。
高楼晴见水，楚色霭相和。野极空如练，天遥不辨波。
霜景催危叶，今朝半树空。萧条故国异，零落旅人同。
飒岸浮寒水，依阶拥夜虫。随风偏可羡，得到洛阳宫。
昨闻归旧寺，暂别欲经年。樵客应同步，邻僧定伴禅。
对鸥沙草畔，洗足野云间。知有玄晖会，斋心受八关。
有月多同赏，无秋不共悲。如何与君别，又是菊黄时。
旅雁辞人去，繁霜满镜来。今朝彩盘上，神燕不须雷。
晓发梳临水，寒塘坐见秋。乡心正无限，一雁度南楼。
自得山公许，休耕海上田。惭看长史传，欲弃钓鱼船。
穷巷殷忧日，芜城雨雪天。此时瞻相府，心事比旌悬。
孤客来千里，全家托四邻。生涯难自料，中夜问情亲。
惯作云林客，因成懒漫人。吏欺从政拙，妻笑理家贫。
李郭应时望，王杨入幕频。从容丞相阁，知忆故园春。
桂枝家共折，鸡树代相传。忝向鸾台下，仍看雁影连。
燕代官初罢，江湖路便分。九迁从命薄，四十幸人闻。
迹愧趋丹禁，身曾系白云。何由返沧海，昨日谒明君。
十年随马宿，几度受人恩。白发还乡井，微官有子孙。
竹窗寒雨滴，苦砌夜虫喧。独愧东垣友，新诗慰旅魂。
江海久垂纶，朝衣忽挂身。丹墀初谒帝，白发免羞人。
国有非常宠，家承异姓勋。背恩惭皎日，不义若浮云。
仙客辞萝月，东来就一官。且归沧海住，犹向白云看。
竹窗回翠壁，苔径入寒松。幸接无生法，疑心怯所从。
地僻无溪路，人寻逐水声。年年深谷里，谁识远公名。
山殿秋云里，香烟出翠微。客寻朝磬至，僧背夕阳归。
身心尘外远，岁月坐中长。向晚禅堂掩，无人空夕阳。
秋暮之彭泽，篱花远近逢。君书前日至，别后此时重。
寒夜江边月，晴天海上峰。还知南地客，招引住新丰。
泛舸贪斜月，浮桡值早梅。绿杨新过雨，芳草待君来。
十年离乱后，此去若为情。春晚香山绿，人稀豫水清。
野陂看独树，关路逐残莺。前殿朝明主，应怜白发生。
荒城胡马迹，塞木戍人烟。一路堪愁思，孤舟何渺然。
早知时事异，堪与世人随。握手将何赠，君心我独知。
世事关情少，渔家寄宿多。芦花浅淡处，江月奈人何。
陶令之官去，穷愁惨别魂。白烟横海戍，红叶下淮村。
澹浪摇山郭，平芜到县门。政成堪吏隐，免负府公恩。
屈指同人尽，伤心故里残。遥怜驱匹马，白首到微官。
辞家年已久，与子分偏深。易得相思泪，难为欲别心。
积水与寒烟，嘉禾路几千。孤猿啼海岛，群雁起湖田。
曾见长洲苑，尝闻大雅篇。却将封事去，知尔爱闲眠。
上古人何在，东流水不归。往来潮有信，朝暮事成非。
烟树临沙静，云帆入海稀。郡楼多逸兴，良牧谢玄晖。
骨肉天涯别，江山日落时。泪流襟上血，发变镜中丝。
胡越书难到，存亡梦岂知。登高回首罢，形影自相随。
离乱人相失，春秋雁自飞。只缘行路远，未必寄书稀。
二月花无数，频年意有违。落晖看过后，独坐泪沾衣。
得道云林久，年深暂一归。出山逢世乱，乞食觉人稀。
秋城临古路，城上望君还。旷野入寒草，独行随远山。
授人鸿宝内，将犬白云间。早晚烧丹罢，遥知冰雪寒。
广庭方缓步，星汉话中移。月满关山道，乌啼霜树枝。
时艰难会合，年长重亲知。前事成金石，凄然泪欲垂。
乱后自江城，相逢喜复惊。为经多载别，欲问小时名。
昔闻生涧底，今见起毫端。众草此时没，何人知岁寒。
盘门吴旧地，蝉尽草秋时。归国人皆久，移家君独迟。
雪飞当梦蝶，风度几惊人。半夜一窗晓，平明千树春。
花园应失路，白屋忽为邻。散入仙厨里，还如云母尘。
才子浮生促，泉台此路赊。官卑杨执戟，年少贾长沙。
万物返常性，惟道贵自然。先生容其微，隐几为列仙。
炼魄闭琼户，养毛飞洞天。将知逍遥久，得道无岁年。
桃源若远近，渔子棹轻舟。川路行难尽，人家到渐幽。
山禽拂席起，溪水入庭流。君是何年隐，如今成白头。
南楼渚风起，树杪见沧波。稍觉征帆上，萧萧暮雨多。
沙洲殊未极，云水更相和。欲问任公子，垂纶意若何。
秋日金华直，遥知玉佩清。九重门更肃，五色诏初成。
槐落宫中影，鸿高苑外声。翻从魏阙下，江海寄幽情。
重门启曙关，一叶报秋还。露井桐柯湿，风庭鹤翅闲。
忘情簪白笔，假梦入青山。惆怅只应此，难裁语默间。
岁暮一为别，江湖聊自宽。且无人事处，谁谓客行难。
郢曲怜公子，吴州忆伯鸾。苍苍远山际，松柏独宜寒。
叹息不相见，红颜今白头。重为西候别，方起北风愁。
城池通紫陌，鞍马入黄云。远棹漳渠水，平流几处分。
题诗随谢客，饮酒寄黄翁。早岁心相待，还因贵贱同。
秋夜月偏明，西楼独有情。千家看露湿，万里觉天清。
淮海风涛起，江关忧思长。同悲鹊绕树，独坐雁随阳。
山晚云藏雪，汀寒月照霜。由来濯缨处，渔父爱沧浪。
寒日白云里，法侣自提携。竹径通城下，松门隔水西。
方同沃洲去，不自武陵迷。仿佛心疑处，高峰是会稽。
道里犹成间，亲朋重与违。白云愁欲断，看入大梁飞。
积雪连灯照，回廊映竹迷。太常今夜宴，谁不醉如泥。
腊后年华变，关西驿骑遥。塞鸿连暮雪，江柳动寒条。
行见日月疾，坐思道路长。但令不征戍，暗镜生重光。
妾思常悬悬，君行复绵绵。征途向何处，碧海与青天。
岁久自有念，谁令长在边。少年若不归，兰室如黄泉。
离人隔中庭，幸不为远征。雕梁下有壁，闻语亦闻行。
天涯尚寄信，此处不传情。君能并照水，形影自分明。
云间双凤鸣，一去一归城。鞍马朝天色，封章恋阙情。
日临宫树高，烟盖沙草平。会当戎事息，联影绕池行。
明蒙竹间亭，天暖幽桂碧。云生四面山，水接当阶石。
湿树浴鸟痕，破苔卧鹿迹。不缘尘驾触，堪作商皓宅。
鸟鸣桑叶间，绿条复柔柔。攀看去手近，放下长长钩。
黄花盖野田，白马少年游。所念岂回顾，良人在高楼。
晓气生绿水，春条露霏霏。林间栖鸟散，远念征人起。
幽花宿含彩，早蝶寒弄翅。君行非晨风，讵能从门至。
风幌夜不掩，秋灯照雨明。彼愁此又忆，一夕两盈盈。
初晴天堕丝，晚色上春枝。城下路分处，边头人去时。
瘴烟沙上起，阴火雨中生。独有求珠客，年年入海行。
去舍已云远，问程犹向东。近来多怨别，不与少年同。
恋恋春恨结，绵绵淮草深。病身愁至夜，远道畏逢阴。
忽逐酒杯会，暂同风景心。从今一分散，还是晓枝禽。
千里河烟直，青槐夹岸长。天涯同此路，人语各殊方。
屋在瀑泉西，茅檐下有溪。闭门留野鹿，分食养山鸡。
桂熟长收子，兰生不作畦。初开洞中路，深处转松梯。
花开草复秋，云水自悠悠。因醉暂无事，在山难免愁。
遇晴须看月，斗健且登楼。暗想山中伴，如今尽白头。
见说长沙去，无亲亦共愁。阴云鬼门夜，寒雨瘴江秋。
休师竹林北，空可两三间。虽爱独居好，终来相伴闲。
犹嫌近前树，为碍看南山。的有深耕处，春初须早还。
新开望山处，今朝减病眠。应移千里道，犹自数峰偏。
故欲遮春巷，还来绕暮天。老夫行步弱，免到寺门前。
路尽烟水外，院门题上清。鹤雏灵解语，琼叶软无声。
白发道心熟，黄衣仙骨轻。寂寥虚境里，何处觅长生。
忽自见憔悴，壮年人亦疑。发缘多病落，力为不行衰。
喜得近京城，官卑意亦荣。并床欢未定，离室思还生。
一学芙蓉叶，初开映水幽。虽经小儿手，不称老夫头。
晚年恩爱少，耳目静于僧。竟夜不闻语，空房唯有灯。
秋雨悬墙绿，暮山宫树黄。同官若容许，长借老僧房。
石冷啼猿影，松昏戏鹿尘。少年为客好，况是益州春。
老僧真古画，闲坐语中听。识病方书圣，谙山草木灵。
伴僧斋过夏，中酒卧经旬。应得丹砂力，春来黑发新。
馆舍幸相近，因风及病身。一官虽隔水，四韵是同人。
唤起犹侵晓，催斋已过时。春晴阶下立，私地弄花枝。
当欢须且欢，过后买应难。岁去停灯守，花开把火看。
狂来欺酒浅，愁尽觉天宽。次第头皆白，齐年人已残。
忽看花渐稀，罪过酒醒时。寻觅风来处，惊张夜落时。
举头闻旧曲，顾尾惜残金。憔悴不飞去，重君池上心。
避风新浴后，请假未醒间。朝客轻卑吏，从他不往还。
岭头分界候，一半属湘潭。水驿门旗出，山恋洞主参。
漫漫复凄凄，黄沙暮渐迷。人当故乡立，马过旧营嘶。
河亭收酒器，语尽各西东。回首不相见，行车秋雨中。
谁是杏园主，一枝临古岐。从伤早春意，乞取欲开枝。
子规啼不歇，到晓口应穿。况是不眠夜，声声在耳边。
水面细风生，菱歌慢慢声。客亭临小市，灯火夜妆明。
小松初数尺，未有直生枝。闲即傍边立，看多长却迟。
映水色不别，向月光还度。倾在荷叶中，有时看是露。
闲坐烧印香，满户松柏气。火尽转分明，青苔碑上字。
陈绿向参差，初红已重叠。中庭初扫地，绕树三两叶。
野桂香满溪，石莎寒覆水。爱此南涧头，终日湲潺里。
粉翅嫩如水，绕砌乍依风。日高出露解，飞入菊花中。
寥落古行宫，宫花寂寞红。白头宫女在，闲坐说玄宗。
去年今日栽，临去见花开。好住守空院，夜间人不来。
桥上车马发，桥南烟树开。青山斜不断，迢递故乡来。
今日方知命，前身自觉非。不能忧岁计，无限故山薇。
鹤巢松影薄，僧少磬声稀。青眼能留客，疏钟逼夜归。
径幽人未赏，檐静燕初窥。野客怜霜壁，静松画一枝。
野寺僧房远，陶潜引客来。鸟喧残果落，兰败几花开。
真性知无住，微言欲望回。竹风清磬晚，归策步苍苔。
几年乌府内，何处逐凫归。关吏迷骢马，铜章累绣衣。
野亭山草绿，客路柳花飞。况复长安远，音书从此稀。
含香仍佩玉，宜入镜中行。尽室随乘兴，扁舟不计程。
渡江霖雨霁，对月夜潮生。莫虑当炎暑，稽山水木清。
见诵甘泉赋，心期折桂归。凤雏皆五色，鸿渐又双飞。
别思看衰柳，秋风动客衣。明朝问礼处，暂觉雁行稀。
贺客移星使，丝纶出紫微。手中霜作简，身上绣为衣。
骢马朝天疾，台乌向日飞。亲朋皆避路，不是送人稀。
达晓寝衣冷，开帷霜露凝。风吹昨夜泪，一片枕前冰。
何处哭故人，青门水如箭。当时水头别，从此不相见。
晴日登临好，春风各望家。垂杨夹城路，客思逐杨花。
玉英期共采，云岭独先过。应得灵芝也，诗情一倍多。
万姓厌干戈，三边尚未和。将军夸宝剑，功在杀人多。
青尊照深夕，绿绮映芳春。欲忆相逢后，无言岭海人。
草色照双扉，轩车到客稀。苔衣香屐迹，花绶少尘飞。
爱酒时称僻，高情自不凡。向人方白眼，违俗有青岩。
云际开三径，烟中挂一帆。相期同岁晚，闲兴与松杉。
鸟啼杨柳垂，此别千万里。古路入商山，春风生灞水。
停车落日在，罢酒离人起。蓬户寄龙沙，送归情讵已。
细雨度深闺，莺愁欲懒啼。如烟飞漠漠，似露湿凄凄。
古戍飘残角，疏林振夕风。轻舟难载月，那与故人同。
同游云外寺，渡水入禅关。立扫窗前石，坐看池上山。
扫榻相逢宿，论诗旧梵宫。磬声迎鼓尽，月色过山穷。
庭簇安禅草，窗飞带火虫。一宵何惜别，回首隔秋风。
幽寺在岩中，行唯一径通。客吟孤峤月，蝉噪数枝风。
秋色生苔砌，泉声入梵宫。吾师修道处，不与世间同。
飞阁青霞里，先秋独早凉。天花映窗近，月桂拂檐香。
华岳三峰小，黄河一带长。空闻指归路，烟处有垂杨。
潺湲半空里，霖落石房边。风激珠光碎，山欹练影偏。
分襟二年内，多少事相干。礼乐风全变，尘埃路渐难。
秋色生边思，送君西入关。草衰空大野，叶落露青山。
故国烟霞外，新安道路间。碧霄知己在，香桂月中攀。
夏腊岁方深，思归彻曙吟。未离销雪院，已有过云心。
寒磬清函谷，孤钟宿华阴。别京游旧寺，月色似双林。
过云寻释子，话别更依依。静室开来久，游人到自稀。
触风香气尽，隔水磬声微。独傍孤松立，尘中多是非。
江浦程千里，离尊泪数行。无论吴与楚，俱是客他乡。
何处最悲辛，长亭临古津。往来舟楫路，前后别离人。
昔人惆怅处，系马又登临。旧地烟霞在，多时草木深。
水将空合色，云与我无心。想见龙山会，良辰亦似今。
众芳春竞发，寒菊露偏滋。受气何曾异，开花独自迟。
晚成犹待赏，欲采未过时。忍弃东篱下，看随秋草衰。
净中云一点，回处雪孤飞。正好南枝住，翩翩何所归。
一官仍是假，岂愿数离群。愁鬓看如雪，浮名认是云。
赴节心长在，从绳道可观。须知片木用，莫向散材看。
空为歌偏苦，仍愁和即难。既能亲掌握，愿得接同欢。
入座青峰近，当轩远树齐。仙家自有月，莫叹夕阳西。
暝从石门宿，摇落四岩空。潭月漾山足，天河泻涧中。
杉松寒似雨，猿鸟夕惊风。独卧不成寝，苍然想谢公。
独坐贡闱里，愁多芳草生。仙翁昨日事，应见此时情。
曙气变东风，蟾壶夜漏穷。新春几人老，旧历四时空。
身贱悲添岁，家贫喜过冬。称觞惟有感，欢庆在儿童。
天畔双旌贵，山中病客孤。无谋还有计，春谷种桑榆。
读书林下寺，不出动经年。草阁连僧院，山厨共石泉。
一身禅诵苦，洒扫古花宫。静室门常闭，深萝月不通。
传屐朝寻药，分灯夜读书。虽然在城市，还得似樵渔。
萤影竹窗下，松声茅屋头。近来心更静，不梦世间游。
懒成身病日，因醉卧多时。送客出谿少，读书终卷迟。
幽窗闻坠叶，晴景见游丝。早晚来收药，门前有紫芝。
入院将雏鸟，寻萝抱子猿。曾逢异人说，风景似桃源。
上方唯一室，禅定对山容。行道临孤壁，持斋听远钟。
枯藤离旧树，朽石落高峰。不向云间见，还应梦里逢。
得道南山久，曾教四皓棋。闭门医病鹤，倒箧养神龟。
无窟寻溪宿，兼衣扫叶眠。不知何代女，犹带剪刀钱。
寄家丹水边，归去种春田。白发无知己，空山又一年。
鹿裘长酒气，茅屋有茶烟。亦拟辞人世，何溪有瀑泉。
久行多不定，树下是禅床。寂寂心无住，年年日自长。
一磬山院静，千灯溪路明。从来此峰客，几个得长生。
新雨闲门静，孤松满院凉。仍闻枕中术，曾授汉淮王。
身没碧峰里，门人改葬期。买山寻主远，垒塔化人迟。
桑干归路远，闻说亦愁人。有雪常经夏，无花空到春。
下营云外火，收马月中尘。白首从戎客，青衫未离身。
几年为郡守，家似布衣贫。沽酒迎幽客，无金与近臣。
捣茶书院静，讲易药堂春。归阙功成后，随车有野人。
若过并州北，谁人不忆家。寒深无伴侣，路尽有平沙。
碛冷唯逢雁，天春不见花。莫随征将意，垂老事轻车。
夜来花欲尽，始惜两三枝。早起寻稀处，闲眠记落时。
独来多任性，惟与白云期。深处花开尽，迟眠人不知。
水流山暗处，风起月明时。望见南峰近，年年懒更移。
日夕寻未遍，古木寺高低。粉壁犹遮岭，朱楼尚隔溪。
厨窗通涧鼠，殿迹立山鸡。更有无人处，明朝独向西。
古塔巢溪鸟，深房闭谷泉。自言曾入室，知处梵王天。
任性常多出，人来得见稀。市楼逢酒住，野寺送僧归。
旧隐松林下，冲泉入两涯。琴书随弟子，鸡犬在邻家。
去寻长不出，门似绝人行。床下石苔满，屋头秋草生。
学琴寒月短，写易晚窗明。唯到黄昏后，溪中闻磬声。
宝剑不可得，相逢几许难。今朝一度见，赤色照人寒。
匣里星文动，环边月影残。自然神鬼伏，无事莫空弹。
四海兵初偃，平津阁正开。谁知大炉下，还有不然灰。
羡君无外事，日与世情违。地僻人难到，溪深鸟自飞。
持斋山果熟，倚锡野云深。溪寺谁相待，香花与梵音。
终随鸥鸟去，只待海潮生。前路逢渔父，多惭问姓名。
西游匣长剑，日暮湘楚间。歇马上秋草，逢人问故关。
孤村绿塘水，旷野白云山。方念此中去，何时此路还。
指途清溪里，左右唯深林。云蔽望乡处，雨愁为客心。
遇人多物役，听鸟时幽音。何必沧浪水，庶兹浣尘襟。
鸟啼杨柳垂，此别千万里。古路入商山，春风去灞水。
停车落日在，罢酒离人起。蓬户寄龙沙，送归情讵已。
暂入新丰市，犹闻旧酒香。抱琴沽一醉，尽日卧垂杨。
鸡唱催人起，又生前去愁。路明残月在，山露宿云收。
村店烟火动，渔家灯烛幽。趋名与趋利，行役几时休。
暂入新丰市，犹闻旧酒香。抱琴沽一醉，尽日卧垂杨。
含风摇砚水，带雨拂墙衣。乍似秋江上，渔家半掩扉。
虎宿方冬至，鸡人积夜筹。相逢一尊酒，共结两乡愁。
孤高齐帝石，萧洒晋亭峰。境旷穷山外，城标涨海头。
早尚逍遥境，常怀汗漫期。星郎同访道，羽客杳何之。
物外求仙侣，人间失我师。不知柯烂者，何处看围棋。
良人久不至，惟恨锦屏孤。憔悴衣宽日，空房问女巫。
阳羡诸峰顶，何曾异剡山。雨晴人到寺，木落夜开关。
潺湲寒溪上，自此成离别。回首望归人，移舟逢暮雪。
频行识草树，渐老伤年发。唯有白云心，为向东山月。
石床埋积雪，山路倒枯松。莫学白道士，无人知去踪。
鸟喧金谷树，花满洛阳宫。日日相思处，江边杨柳风。
所思劳旦夕，惆怅去湘东。禅客知何在，春山几处同。
恨唱歌声咽，愁翻舞袖迟。西陵日欲暮，是妾断肠时。
别离非一处，此处最伤情。白发将春草，相随日日生。
岁月人间促，烟霞此地多。殷勤竹林寺，能得几回过。
有美皇华使，曾同白社游。今年重相见，偏觉艳歌愁。
九折朱轮动，三巴白露生。蕙兰秋意晚，关塞别魂惊。
坐爱圆景满，况兹秋夜长。寒光生露草，夕韵出风篁。
泽国烟花度，铜梁雾雨愁。别离无可奈，万恨锦江流。
六岁蜀城守，千茎蓬鬓丝。忧心不自遣，骨肉又伤离。
楚峡饶云雨，巴江足梦思。殷勤孔北海，时节易流移。
萧条寒日晏，凄惨别魂惊。宝瑟无声怨，金囊故赠轻。
雀声愁霰雪，鸿思恨关梁。会脱簪缨去，故山瑶草芳。
蒹葭连水国，鼙鼓近梁城。却忆沿江叟，汀洲春草生。
剡岭穷边海，君游别岭西。暮云秋水阔，寒雨夜猿啼。
地僻秦人少，山多越路迷。萧萧驱匹马，何处是兰溪。
美人湘水曲，桂楫洞庭遥。常恐时光谢，蹉跎红艳凋。
汉水清且广，江波渺复深。叶舟烟雨夜，之子别离心。
汀草结春怨，山云连暝阴。年年南北泪，今古共沾襟。
上客彻瑶瑟，美人伤蕙心。会因南国使，得放海云深。
南国宴佳宾，交情老倍亲。月惭红烛泪，花笑白头人。
宾瑟常馀怨，琼枝不让春。更闻歌子夜，桃李艳妆新。
鸟道青冥外，风泉洞壑间。何惭班定远，辛苦玉门关。
南国独行日，三巴春草齐。漾波归海疾，危栈入云迷。
锦谷岚烟里，刀州晚照西。旅情方浩荡，蜀魄满林啼。
才非谷永传，无意谒王侯。小暑金将伏，微凉麦正秋。
双鹤五云车，初辞汉帝家。人寰新甲子，天路旧烟霞。
草色金堤晚，莺声御柳斜。无媒犹未达，应共惜年华。
丽藻浮名里，哀声夕照中。不堪投钓处，邻笛怨春风。
寥落九秋晚，端忧时物残。隔林萤影度，出禁漏声寒。
愁雨洞房掩，孤烛遥夜阑。怀贤梦南国，兴尽水漫漫。
午夜更漏里，九重霄汉间。月华云阙迥，秋色凤池闲。
汉代衣冠盛，尧年雨露多。恩荣辞紫禁，冰雪渡黄河。
待诏孤城启，宣风万岁和。今宵燕分野，应见使星过。
多负云霄志，生涯岁序侵。风翻凉叶乱，雨滴洞房深。
迢递三秋梦，殷勤独夜心。怀贤不觉寐，清磬发东林。
禅堂支许同，清论道源穷。起灭秋云尽，虚无夕霭空。
客路商山外，离筵小暑前。高文常独步，折桂及韶年。
惆怅人间事，东山遂独游。露凝瑶草晚，鱼戏石潭秋。
轩冕应相待，烟霞莫遽留。君看仲连意，功立始沧洲。
寂寞两相阻，悠悠南北心。燕惊沧海远，鸿避朔云深。
境空宜入梦，藤古不留春。一听林公法，灵嘉愿寄身。
红艳世方重，素华徒可怜。何当君子愿，知不竞喧妍。
斗酒上河梁，惊魂去越乡。地穷沧海阔，云入剡山长。
峡路猿声断，桃源犬吠深。不须贪胜赏，汉节待南侵。
偶寻乌府客，同醉习家池。积雪初迷径，孤云遂失期。
风前劳引领，月下重相思。何必因尊酒，幽心两自知。
又过雁门北，不胜南客悲。三边上岩见，双泪望乡垂。
已献甘泉赋，仍登片玉科。汉官新组绶，蜀国旧烟萝。
山寒天降霜，烟月共苍苍。况此绿岩晚，尚馀丹桂芳。
禅心殊众乐，人世满秋光。莫怪频回首，孤云思帝乡。
贤人嘉尚同，今制古遗风。寄我襟怀里，辞君掌握中。
城郭悲歌旧，池塘丽句新。年年车马客，钟鼓乐他人。
流水逾千度，归云隔万重。玉杯倾酒尽，不换惨凄容。
剑没川空冷，菱寒镜不春。国门车马会，多是濯龙亲。
林花春向兰，高会重邀欢。感物惜芳景，放怀因彩翰。
南征复北还，扰扰百年间。自笑红尘里，生涯不暂闲。
巧笑解迎人，晴雪香堪惜。随风蝶影翻，误点朝衣赤。
年少轻行乐，东城南陌头。与君寂寞意，共作草堂游。
益部恩辉降，同荣汉相还。韶芳满归路，轩骑出重关。
望日朝天阙，披云过蜀山。更题风雅韵，永绝翠岩间。
万井金花肃，千林玉露浓。不唯楼上思，飞盖亦陪从。
桃源千里远，花洞四时春。中有含真客，长为不死人。
松高枝叶茂，鹤老羽毛新。莫遣同篱槿，朝荣暮化尘。
高秋今夜月，皓色正苍苍。远水澄如练，孤鸿迥带霜。
远月清光遍，高空爽气来。此时陪永望，更得上燕台。
偏郡隔云岑，回溪路更深。少留攀桂树，长渴望梅林。
舒黛凝歌思，求音足笔端。一闻清佩动，珠玉夜珊珊。
静看歌扇举，不觉舞腰回。寥落东方曙，无辞尽玉杯。
华堂良宴开，星使自天来。舞转朱丝逐，歌余素扇回。
水光凌曲槛，夜色霭高台。不在宾阶末，何由接上台。
重林将叠嶂，此处可逃秦。水隔人间世，花开洞里春。
荷锄分地利，纵酒乐天真。万事更何有，吾今已外身。
不须愁落日，且愿驻青丝。千里会应到，一尊谁共持。
一杯宜病士，四体委胡床。暂得遗形处，陶然在醉乡。
美禄与贤人，相逢自可亲。愿将花柳月，尽赏醉乡春。
喜得赏心处，春山岂计程。连溪芳草合，半岭白云晴。
白发今朝见，虚斋晓镜清。乍分霜简色，微映铁冠生。
莫羡檐前柳，春风独早归。阳和次第发，桃李更芳菲。
欹枕直庐暇，风蝉迎早秋。沈沈玉堂夕，皎皎金波流。
马足早尘深，飘缨又满襟。吾师有甘露，为洗此时心。
湖上烟景好，鸟飞云自还。幸因居止近，日觉性情闲。
客心宜静夜，月色澹新秋。影落三湘水，诗传八咏楼。
何穷对酒望，几处卷帘愁。若问相思意，随君万里游。
自以棋销日，宁资药驻年。相看话离合，风驭忽泠然。
郡内裁诗暇，楼中迟客情。凭君减千骑，莫遣海鸥惊。
十年尘右职，三径寄遐心。便道停桡处，应过旧竹林。
才子厌兰省，邦君荣竹符。江城多暇日，能寄八行无。
与君相识处，吏隐在墙东。启闭千门静，逢迎两掖通。
知向东阳去，晨装见彩衣。客愁青眼别，家喜玉人归。
漠漠水烟晚，萧萧枫叶飞。双溪泊船处，候吏拜胡威。
带月轻帆疾，迎霜彩服新。过庭若有问，一为说漳滨。
上帆涵浦岸，欹枕傲晴天。不用愁羁旅，宣城太守贤。
功名不复求，旧业向东周。白草辞边骑，青门别故侯。
摧残宝剑折，羸病绿珠愁。日暮寒风起，犹疑大漠秋。
上国路绵绵，行人候晓天。离亭绿绮奏，乡树白云连。
江露湿征袂，山莺宜泊船。春风若为别，相顾起尊前。
异乡兄弟少，见尔自依然。来酌林中酒，去耕湖上田。
何朝逢暑雨，几夜泊鱼烟。余力当勤学，成名贵少年。
年少一仙官，清羸驾彩鸾。洞宫云渺渺，花路水漫漫。
西笑意如何，知随贡举科。吟诗向月露，驱马出烟萝。
晚色平芜远，秋声候雁多。自怜归未得，相送一劳歌。
沙平古树迥，潮满晓江晴。从此幽深去，无妨隐姓名。
月晓蜀江迥，猿啼楚树青。幸因焚草暇，书札访沈冥。
引泉通绝涧，放鹤入孤云。幸许宗雷到，清谈不易闻。
送君当岁暮，斗酒破离颜。车骑拥寒水，雪云凝远山。
且安黄绶屈，莫羡白鸥闲。从此图南路，青云步武间。
临流惜暮景，话别起乡情。离酌不辞醉，西江春草生。
曲岸萦湘叶，荒阶上白波。兰桡向莲府，一为枉帆过。
十年曾一别，征路此相逢。马首向何处，夕阳千万峰。
凉夜清秋半，空庭皓月圆。动摇随积水，皎洁满晴天。
多病嘉期阻，深情丽曲传。偏怀赏心处，同望庾楼前。
竹风晴翠动，松雪瑞光鲜。庆赐行春令，从兹伫九迁。
社日双飞燕，春分百啭莺。所思终不见，还是一含情。
龙沙重九会，千骑驻旌旗。水木秋光净，丝桐雅奏迟。
烟芜敛暝色，霜菊发寒姿。今日从公醉，全胜落帽时。
师臣有家法，小白犹尊周。日暮驻征策，爱兹清渭流。
深潭与浅滩，万转出新安。人远禽鱼净，山深水木寒。
扣船不得寐，浩露清衣襟。弥伤孤舟夜，远结万里心。
幽兴惜瑶草，素怀寄鸣琴。三奏月初上，寂寞寒江深。
远钟和暗杵，曙月照晴霜。此夕相思意，摇摇不暂忘。
萧萧凉雨歇，境物望中闲。风际片帆去，烟中独鸟还。
欹石临清浅，晴云出翠微。渔潭明夜泊，心忆谢玄晖。
晓风摇五两，残月映石壁。稍稍曙光开，片帆在空碧。
古树夕阳尽，空江暮霭收。寂寞扣船坐，独生千里愁。
丹地晨趋并，黄扉夕拜联。岂如分侍从，来就凤池边。
继组心知忝，腰章事颇齐。蓬山有佳句，喜气在新题。
讲学分阴重，斋祠晓漏残。朝衣辨色处，双绶更宜看。
兵法窥黄石，天官辨白榆。行看软轮起，未可号潜夫。
子春伤足日，况有寝门哀。元伯归全去，无由白马来。
英威今寂寞，陈迹对崇丘。壮志清风在，荒坟白日愁。
穷泉那复晓，乔木不知秋。岁岁寒塘侧，无人水自流。
万古荒坟在，悠然我独寻。寂寥红粉尽，冥寞黄泉深。
酒杯春醉好，飞雪晚庭闲。久忆同前赏，中林对远山。
金兰同道义，琼简复芝田。平楚白云合，幽崖丹桂连。
少小别潘郎，娇羞倚画堂。有时裁尺素，无事约残黄。
家寄江东远，身对江西春。空见相思树，不见相思人。
通籍在金闺，怀君百虑迷。迢迢五夜永，脉脉两心齐。
步履疲青琐，开缄倦紫泥。不堪风雨夜，转枕忆鸿妻。
招邀菊酒会，属和柳花篇。今日同心赏，全胜落帽年。
曙月思兰室，前山辨谷林。家人念行役，应见此时心。
恩沾长寿酒，归遗同心人。满酌共君醉，一杯千万春。
悠悠驱匹马，征路上连冈。晚翠深云窦，寒苔净石梁。
荻花偏似雪，枫叶不禁霜。愁见前程远，空郊下夕阳。
春光何处好，柱史有林塘。莺啭风初暖，花开日欲长。
征途无旅馆，当昼喜逢君。羸病仍留客，朝朝扫白云。
笑语欢今夕，烟霞怆昔游。清羸还对月，迟暮更逢秋。
胜理方自得，浮名不在求。终当制初服，相与卧林丘。
春梅杂落雪，发树几花开。真须尽兴饮，仁里愿同来。
鸟行看渐远，松韵听难穷。今日登临意，多欢语笑同。
重楼窗户开，四望敛烟埃。远岫林端出，清波城下回。
乍疑蝉韵促，稍觉雪风来。并起乡关思，销忧在酒杯。
开阁锦城中，馀闲访梵宫。九层连昼景，万象写秋空。
云霄随凤到，物象为诗来。欲和关山意，巴歌调更哀。
台上起凉风，乘闲览岁功。自随台席贵，尽许羽觞同。
楼殿斜晖照，江山极望通。赋诗思共乐，俱得咏诗丰。
望雪烦襟释，当欢远思来。披云霄汉近，暂觉出尘埃。
登览值晴开，诗从野思来。蜀川新草木，秦日旧楼台。
池景摇中座，山光接上台。近秋宜晚景，极目断浮埃。
松径引清风，登台古寺中。江平沙岸白，日下锦川红。
疏树山根净，深云鸟迹穷。自惭陪末席，便与九霄通。
千里巴江守，三年故国春。含情非迟客，悬榻但生尘。
萧条梧竹下，秋物映园庐。宿雨方然桂，朝饥更摘蔬。
阴苔生白石，时菊覆清渠。陈力当何事，忘言愧道书。
留步苍苔暗，停觞白日迟。因吟茂陵草，幽赏待妍词。
金闺通籍恨，银烛直庐空。谁问乌台客，家山忆桂丛。
玉书期养素，金印已怀黄。兹夕南宫咏，遐情愧不忘。
爽节时清眺，秋怀怅独过。神皋值宿雨，曲水已增波。
爱此丘中物，烟霜尽日看。无穷碧云意，更助绿窗寒。
简书随吏散，宝骑与僧期。报国得何力，流年已觉衰。
驰晖三峡水，旅梦百劳关。非是淮阳薄，丘中只望还。
珍树寒始花，氛氲九秋月。佳期若有待，芳意常无绝。
云天宜北户，塔庙似西方。林下僧无事，江清日复长。
二毛非骑省，朝镜忽秋风。丝缕寒衣上，霜华旧简中。
承明那足厌，车服愧无功。日日山城守，淹留岩桂丛。
物外真何事，幽廊步不穷。一灯心法在，三世影堂空。
山果青苔上，寒蝉落叶中。归来还闭阁，棠树几秋风。
碧落风如洗，清光镜不分。弦歌方对酒，山谷尽无云。
凝艳垂清露，惊秋隔绛纱。蝉鸣复虫思，惆怅竹阴斜。
苔斑自天生，玉节垂云长。勿谓山之幽，丹梯亦可上。
令节逢烟雨，园亭但掩关。佳人宿妆薄，芳树彩绳闲。
归思偏消酒，春寒为近山。花枝不可见，别恨灞陵间。
郡阁山斜对，风烟隔短墙。清池如写月，珍树尽凌霜。
野艇虚还触，笼禽倦更飞。忘言亦何事，酣赏步清辉。
鹤飞闻坠露，鱼戏见增波。千里家林望，凉飙换绿萝。
江清牛渚镇，酒熟步兵厨。唯此前贤意，风流似不孤。
皋鹤惊秋律，琴乌怨夜啼。离居同舍念，宿昔奉金闺。
一雨东风晚，山莺独报春。淹留巫峡梦，惆怅洛阳人。
残暑三巴地，沉阴八月天。气昏高阁雨，梦倦下帘眠。
愁鬓华簪小，归心社燕前。相思杜陵野，沟水独潺湲。
西园果初熟，上客心逾惬。凝粉乍辞枝，飘红仍带叶。
堤暖柳丝斜，风光属谢家。晚心应恋水，春恨定因花。
步远怜芳草，归迟见绮霞。由来感情思，独自惜年华。
闲随少年去，试上大堤游。画角栖乌起，清弦过客愁。
碑沉楚山石，珠彻汉江秋。处处风情好，卢家更上楼。
苍茫临故关，迢递照秋山。万里平芜静，孤城落叶闲。
露浓栖雁起，天远戍兵还。复映征西府，光深组练间。
孤城笛满林，断续共霜砧。夜月降羌泪，秋风老将心。
静过寒垒遍，暗入故关深。惆怅梅花落，山川不可寻。
歌声仍隔水，醉色未侵花。唯有怀乡客，东飞羡曙鸦。
二轩将雨露，万里入烟沙。和气生中国，薰风属外家。
荒外开亭候，云南降旆旌。他时功自许，绝域转哀荣。
曾随何水部，待月东亭宿。今日重凭栏，清风空在竹。
旧寺长桐孙，朝天是圣恩。谢公诗更老，萧傅道方尊。
东门高处天，一望几悠然。白浪过城下，青山满寺前。
尘光分驿道，岚色到人烟。气象须文字，逢君大雅篇。
阶雪凌春积，钟烟向夕深。依然旧童子，相送出花阴。
触石和云积，萦池拂水消。只应将日月，颜色不相饶。
盛府自莲花，群公是岁华。兰姿丈人圃，松色大夫家。
素卷堆瑶席，朱弦映绛纱。诗题三百首，高韵照春霞。
江声在南巷，海气入东田。才子今朝去，风涛思渺然。
若道春无赖，飞花合逐风。巧知人意里，解入酒杯中。
香湿胜含露，光摇似泛空。请君回首看，几片舞芳丛。
晚菊临杯思，寒山满郡愁。故关非内地，一为汉家羞。
气肃晴空外，光翻晓日边。开襟值佳景，怀抱更悠然。
浩气抱天和，闲园载酒过。步因秋景旷，心向晚云多。
方寻莲境去，又值竹房空。几韵飘寒玉，馀清不在风。
七国唯求客，千金遂筑台。若令逢圣代，憔悴郭生回。
妾家巫峡阳，罗幌寝兰堂。晓日临窗久，春风引梦长。
露井桃花发，双双燕并飞。美人姿态里，春色上罗衣。
北路古来难，年光独认寒。朔云侵鬓起，边月向眉残。
芦井寻沙到，花门度碛看。薰风一万里，来处是长安。
主人得幽石，日觉公堂清。一片池上色，孤峰云外情。
旧溪红藓在，秋水绿痕生。何必澄湖彻，移来有令名。
何事慰朝夕，不逾诗酒情。山河空道路，蕃汉共刀兵。
礼乐新朝市，园林旧弟兄。向风一点泪，塞晚暮江平。
二九即重阳，天清野菊黄。近来逢此日，多是在他乡。
晚色霞千片，秋声雁一行。不能高处望，恐断老人肠。
晚岁俱为郡，新秋各异乡。燕鸿一声叫，郢树尽青苍。
山露侵衣润，江风卷簟凉。相思如汉水，日夜向浔阳。
平日本多恨，新秋偏易悲。燕词如惜别，柳意已呈衰。
事国终无补，还家未有期。心中旧气味，苦校去年时。
小苑莺歌歇，长门蝶舞多。眼看春又去，翠辇不经过。
君今侍紫垣，我已堕青天。委废从兹日，旋归在几年。
一览断金集，载悲埋玉人。牙弦千古绝，珠泪万行新。
闻君有双鹤，羁旅洛城东。未放归仙去，何如乞老翁。
故态君应在，新诗我亦便。元侯看再入，好被暂流连。
危事经非一，浮荣得是空。白头官舍里，今日又春风。
门径俯清溪，茅檐古木齐。红尘飘不到，时有水禽啼。
暮行河堤上，四顾不见人。衰草际黄云，感叹愁我神。
夜归孤舟卧，展转空及晨。谋计竟何就，嗟嗟世与身。
长安交游者，贫富各有徒。亲朋相过时，亦各有以娱。
君子法天运，四时可前知。小人惟所遇，寒暑不可期。
悄悄深夜语，悠悠寒月辉。谁云少年别，流泪各沾衣。
伫立摘满手，行行把归家。此时无与语，弃置奈悲何。
人皆期七十，才半岂蹉跎。并出知己泪，自然白发多。
黄昏归私室，惆怅起叹音。弃置人间世，古来非独今。
老僧情不薄，僻寺境还幽。寂寥二三子，归骑得相收。
田野兴偶动，衣冠情久厌。吾生可携手，叹息岁将淹。
今日是何朝，天晴物色饶。落英千尺堕，游丝百丈飘。
郡城朝解缆，江岸暮依村。二女竹上泪，孤臣水底魂。
新开寒露丛，远比水间红。艳色宁相妒，嘉名偶自同。
寒食时看度，春游事已违。风光连日直，阴雨半朝归。
湖上新亭好，公来日出初。水文浮枕簟，瓦影荫龟鱼。
自有人知处，那无步往踪。莫教安四壁，面面看芙蓉。
蜂蝶去纷纷，香风隔岸闻。欲知花岛处，水上觅红云。
新月迎宵挂，晴云到晚留。为遮西望眼，终是懒回头。
无尘从不扫，有鸟莫令弹。若要添风月，应除数百竿。
柳巷还飞絮，春馀几许时。吏人休报事，公作送春诗。
朝游孤屿南，暮戏孤屿北。所以孤屿鸟，与公尽相识。
非阁复非船，可居兼可过。君欲问方桥，方桥如此作。
扰扰驰名者，谁能一日闲。我来无伴侣，把酒对南山。
周楚仍连接，川原乍屈盘。云垂天不暖，尘涨雪犹乾。
去年秋露下，羁旅逐东征。今岁春光动，驱驰别上京。
饮中相顾色，送后独归情。两地无千里，因风数寄声。
今夕知何夕，花然锦帐中。自能当雪暖，那肯待春红。
书寄相思处，杯衔欲别前。淮阳知不薄，终愿早回船。
荣华今异路，风雨昔同忧。莫以宜春远，江山多胜游。
凭高试回首，一望豫章城。人由恋德泣，马亦别群鸣。
寒日夕始照，风江远渐平。默然都不语，应识此时情。
面犹含瘴色，眼已见华风。岁暮难相值，酣歌未可终。
东风花树下，送尔出京城。久抱伤春意，新添惜别情。
归来身已病，相见眼还明。更遣将诗酒，谁家逐后生。
暖风抽宿麦，清雨卷归旗。赖寄新珠玉，长吟慰我思。
朗朗闻街鼓，晨起似朝时。翻翻走驿马，春尽是归期。
户多输翠羽，家自种黄甘。远胜登仙去，飞鸾不假骖。
清为公论重，宽得士心降。岁晏偏相忆，长谣坐北窗。
文武功成后，居为百辟师。林园穷胜事，钟鼓乐清时。
晓日驱征骑，春风咏采兰。谁言臣子道，忠孝两全难。
四海失巢穴，两都困尘埃。感恩由未报，惆怅空一来。
知音者诚希，念子不能别。行行天未晓，携酒踏明月。
万树江边杏，新开一夜风。满园深浅色，照在绿波中。
上苑何穷树，花间次第新。香车与丝骑，风静亦生尘。
日日人空老，年年春更归。相欢在尊酒，不用惜花飞。
塞虏常为敌，边风已报秋。平生多志气，箭底觅封侯。
负羽到边州，鸣笳度陇头。云黄知塞近，草白见边秋。
摇漾越江春，相将采白蘋。归时不觉夜，出浦月随人。
晓日清明天，夜来嵩少雨。千门尚烟火，九陌无尘土。
酒绿河桥春，漏闲宫殿午。游人恋芳草，半犯严城鼓。
竹柏风雨过，萧疏台殿凉。石渠写奔溜，金刹照颓阳。
山断旌旗出，天晴剑珮光。还将小戴礼，远出化南方。
离堂悲楚调，君奏豫章行。愁处雪花白，梦中江水清。
东风吹暖气，消散入晴天。渐变池塘色，欲生杨柳烟。
目极楚云断，恨连湘水流。至今闻鼓瑟，咽绝不胜愁。
落泪军中笛，惊眠塞上鸡。逢春乡思苦，万里草萋萋。
水隔群物远，夜深风起频。霜中千树橘，月下五湖人。
听鹤忽忘寝，见山如得邻。明年还到此，共看洞庭春。
江上翁开门，开门向衰草。只知愁子孙，不觉生涯老。
十年劳远别，一笑喜相逢。又上青山去，青山千万重。
惆怅策疲马，孤蓬被风吹。昨东今又西，冉冉长路岐。
岁晚树无叶，夜寒霜满枝。旅人恒苦辛，冥寞天何知。
萧条登古台，回首黄金屋。落叶不归林，高陵永为谷。
嘉谷不夏熟，大器当晚成。徐生异凡鸟，安得非时鸣。
客路度年华，故园云未返。悠悠去源水，日日只有远。
在梦关山远，如流岁华逼。明晨首乡路，迢递孤飞翼。
衡岳半天秀，湘潭无底清。何言驱车远，去有蒙庄情。
羸马出都门，修途指江东。关河昨夜雨，草木非春风。
城槐临枉渚，巷市接飞梁。莫论江湖思，南人正断肠。
无机成旅逸，中夜上江楼。云尽月如练，水凉风似秋。
凫声闻梦泽，黛色上昭丘。不远人情在，良宵恨独游。
应同故园夜，独起异乡愁。那得休蓬转，从君上庾楼。
十上书仍寝，如流岁又迁。望家思献寿，算甲恨长年。
西寺碧云端，东溟白雪团。年来一夜玩，君在半天看。
客路重阳日，登高寄上楼。风烟今令节，台阁古雄州。
村步如延寿，川原似福平。无人相共识，独自故乡情。
投荒垂一纪，新诏下荆扉。疑比庄周梦，情如苏武归。
驱车方向阙，回首一临川。多垒非余耻，无谋终自怜。
乱松知野寺，馀雪记山田。惆怅樵渔事，今还又落然。
孤松停翠盖，托根临广路。不以险自防，遂为明所误。
信书成自误，经事渐知非。今日临岐别，何年待汝归。
海鹤一为别，存亡三十秋。今来数行泪，独上驿南楼。
幽径为谁开，美人城北来。王程倘馀暇，一上子陵台。
荒山秋日午，独上意悠悠。如何望乡处，西北是融州。
泉归沧海近，树入楚山长。荣贱俱为累，相期在故乡。
柳州柳刺史，种柳柳江边。谈笑为故事，推移成昔年。
垂阴当覆地，耸干会参天。好作思人树，惭无惠化传。
晓耕翻露草，夜榜响溪石。来往不逢人，长歌楚天碧。
悠悠雨初霁，独绕清溪曲。引杖试荒泉，解带围新竹。
溪路千里曲，哀猿何处鸣。孤臣泪已尽，虚作断肠声。
屏居负山郭，岁暮惊离索。野迥樵唱来，庭空烧烬落。
杪秋霜露重，晨起行幽谷。黄叶覆溪桥，荒村唯古木。
觉闻繁露坠，开户临西园。寒月上东岭，泠泠疏竹根。
有美不自蔽，安能守孤根。盈盈湘西岸，秋至风露繁。
早梅发高树，迥映楚天碧。朔吹飘夜香，繁霜滋晓白。
欲为万里赠，杳杳山水隔。寒英坐销落，何用慰远客。
梅实迎时雨，苍茫值晚春。愁深楚猿夜，梦断越鸡晨。
海雾连南极，江云暗北津。素衣今尽化，非为帝京尘。
问春从此去，几日到秦原。凭寄还乡梦，殷勤入故园。
团扇复团扇，奉君清暑殿。秋风入庭树，从此不相见。
悠悠飞走情，同乐在阳和。岁中三百日，常恐风雨多。
天人信遐远，时节易蹉跎。洞房有明烛，无乃酣且歌。
兴云感阴气，疾足如见机。晴来意态行，有若功成归。
前时送君去，挥手青门桥。路转不相见，犹闻马萧萧。
灯明香满室，月午霜凝地。语到不言时，世间人尽睡。
吾王昔游幸，离宫云际开。朱旗迎夏早，凉轩避暑来。
秋次池上馆，林塘照南荣。尘衣纷未解，幽思浩已盈。
风莲坠故萼，露菊含晚英。恨为一夕客，愁听晨鸡鸣。
道为自然贵，名是无穷寿。瑶坛在此山，识者常回首。
翠蛾发清响，曲尽有馀意。酌我莫忧狂，老来无逸气。
忆昨与故人，湘江岸头别。我马映林嘶，君帆转山灭。
今宵帝城月，一望雪相似。遥想洛阳城，清光正如此。
知君当此夕，亦望镜湖水。展转相忆心，月明千万里。
高僧扫室请，逸客登楼待。槐柳渐萧疏，闲门少光彩。
公府想无事，西池秋水清。去年为狎客，永日奉高情。
迥破林烟出，俯窥石潭空。波摇杏梁日，松韵碧窗风。
楚客忆关中，疏溪想汾水。萦纡非一曲，意态如千里。
地灵草木瘦，人远烟霞逼。往往疑列仙，围棋在岩侧。
流水绕双岛，碧溪相并深。浮花拥曲处，远影落中心。
溅溅漱幽石，注入团圆处。有如常满杯，承彼清夜露。
幕疏萤色迥，露重月华深。万境与群籁，此时情岂任。
为问游春侣，春情何处寻。花含欲语意，草有斗生心。
雨频催发色，云轻不作阴。纵令无月夜，芳兴暗中深。
边马萧萧鸣，边风满碛生。暗添弓箭力，斗上鼓鼙声。
霜简映金章，相辉同舍郎。天威巡虎落，星使出鸳行。
兄弟尽鸳鸾，归心切问安。贪荣五彩服，遂挂两梁冠。
诗酒同行乐，别离方见情。从此洛阳社，吟咏属书生。
切切别弦急，萧萧征骑烦。临岐无限意，相视却忘言。
又食建业水，曾依京口居。共经何限事，宾主两如初。
重叠稽亭路，山僧归独行。远峰斜日影，本寺旧钟声。
徒侣问新事，烟云怆别情。应夸乞食处，踏遍凤凰城。
师在白云乡，名登善法堂。十方传句偈，八部会坛场。
飞锡无定所，宝书留旧房。唯应衔果雁，相送至衡阳。
师逢吴兴守，相伴住禅扃。春雨同栽树，秋灯对讲经。
看画长廊遍，寻僧一径幽。小池兼鹤净，古木带蝉秋。
客至茶烟起，禽归讲席收。浮杯明日去，相望水悠悠。
紫陌夜来雨，南山朝下看。戟枝迎日动，阁影助松寒。
得相能开国，生儿不象贤。凄凉蜀故妓，来舞魏宫前。
仙院御沟东，今来事不同。门开青草日，楼闭绿杨风。
长安铜雀鸣，秋稼与云平。玉烛调寒暑，金风报顺成。
兴废由人事，山川空地形。后庭花一曲，幽怨不堪听。
法酒调神气，清琴入性灵。浩然机已息，几杖复何铭。
长泊起秋色，空江涵霁晖。暮霞千万状，宾鸿次第飞。
候吏立沙际，田家连竹溪。枫林社日鼓，茅屋午时鸡。
鹊噪晚禾地，蝶飞秋草畦。驿楼宫树近，疲马再三嘶。
独上百尺楼，目穷思亦愁。初日遍露草，野田荒悠悠。
尘息长道白，林清宿烟收。回首云深处，永怀乡旧游。
中庭望启明，促促事晨征。寒树鸟初动，霜桥人未行。
借问池台主，多居要路津。千金买绝境，永日属闲人。
竹径萦纡入，花林委曲巡。斜阳众客散，空锁一园春。
花间数杯酒，月下一张琴。闻说功名事，依前惜寸阴。
戍鼓音响绝，渔家灯火明。无人能咏史，独自月中行。
欹枕昼眠静，折巾秋鬓疏。武皇思视草，谁许茂陵居。
群吏谒新府，旧宾沾素衣。歌堂忽暮哭，贺雀尽惊飞。
桂枝攀最久，兰省出仍初。海内时流尽，何人动素车。
竹丛身后长，台势雨来倾。六尺孤安在，人间未有名。
每行经旧处，却想似前身。不改南山色，其馀事事新。
楚泽雪初霁，楚城春欲归。清淮变寒色，远树含清晖。
蝉声未发前，已自感流年。一入凄凉耳，如闻断续弦。
晴清依露叶，晚急畏霞天。何事秋卿咏，逢时亦悄然。
留滞清洛苑，裴回明月天。何如凤池上，双舞入祥烟。
雨引苔侵壁，风驱叶拥阶。久留闲客话，宿请老僧斋。
凤城烟雨歇，万象含佳气。酒后人倒狂，花时天似醉。
三秋伤望眼，终日哭途穷。两目今先暗，中年似老翁。
前日过萧寺，看师上讲筵。都上礼白足，施者散金钱。
方便无非教，经行不废禅。还知习居士，发论侍弥天。
蝉韵极清切，始闻何处悲。人含不平意，景值欲秋时。
湖上收宿雨，城中无昼尘。楼依新柳贵，池带乱苔青。
洞户夜帘卷，华堂秋簟清。萤飞过池影，蛩思绕阶声。
老枕知将雨，高窗报欲明。何人谙此景，远问白先生。
发少嫌梳利，颜衰恨镜明。独吟谁应和，须寄洛阳城。
与老无期约，到来如等闲。偏伤朋友尽，移兴子孙间。
不逐张公子，即随刘武威。新知正相乐，从此脱青衣。
影透衣香润，光凝歌黛愁。斜辉犹可玩，移宴上西楼。
蝉噪芳意尽，雁来愁望时。商山紫芝客，应不向秋悲。
乍起衣犹冷，微吟帽半欹。霜凝南屋瓦，鸡唱后园枝。
洛水碧云晓，吴宫黄叶时。两传千里意，书札不如诗。
几岁自荣乐，高情方叹嗟。有人移上苑，犹足占年华。
城晓乌频起，池春雁欲回。饮和心自醉，何必管弦催。
寒光照旌节，关路晓无尘。吏谒前丞相，山迎旧主人。
傲士更逢酒，乐天仍对花。文章管星历，情兴占年华。
宦达翻思退，名高却不夸。惟存浩然气，相共赏烟霞。
瑞呈霄汉外，兴入笑言间。知是平阳会，人人带酒还。
朱门退公后，高兴对花枝。望阙无穷思，看书欲尽时。
含芳朝竞发，凝艳晚相宜。人意殷勤惜，狂风岂得知。
相去数千里，无因同一杯。殷勤望飞雁，新自塞垣来。
书信来天外，琼瑶满匣中。衣冠南渡远，旌节北门雄。
斜日渐移影，落英纷委尘。一吟相思曲，惆怅江南春。
数丛如雪色，一旦冒霜开。寒蕊差池落，清香断续来。
思深含别怨，芳谢惜年催。千里难同赏，看看又早梅。
坛下雪初霁，南城冻欲生。斋心祠上帝，高步领名卿。
曾作关中客，频经伏毒岩。晴烟沙苑树，晚日渭川帆。
年年曲江望，花发即经过。未饮心先醉，临风思倍多。
三春看又尽，两地欲如何。日望长安道，空成劳者歌。
帘前疑小雪，墙外丽行尘。来去皆回首，情深是德邻。
柳动御沟清，威迟堤上行。城隅日未过，山色雨初晴。
兹地回銮日，皇家禅圣时。路无胡马迹，人识汉官仪。
天子旌旗度，法王龙象随。知怀去家叹，经此益迟迟。
军城临汉水，旌旆起春风。远思见江草，归心看塞鸿。
野花沿古道，新叶映行宫。惟有诗兼酒，朝朝两不同。
蜀国花已尽，越桃今已开。色疑琼树倚，香似玉京来。
且赏同心处，那忧别叶催。佳人如拟咏，何必待寒梅。
相去三千里，闻蝉同此时。清吟晓露叶，愁噪夕阳枝。
竟夕不能寐，同年知此情。汉皇无奈老，何况本书生。
祖帐临伊水，前旌指渭河。风烟里数少，云雨别情多。
暑服宜秋著，清琴入夜弹。人情皆向菊，风意欲摧兰。
池馆今正好，主人何寂然。白莲方出水，碧树未鸣蝉。
静室宵闻磬，斋厨晚绝烟。蕃僧如共载，应不是神仙。
庭晚初辨色，林秋微有声。槿衰犹强笑，莲迥却多情。
露草百虫思，秋林千叶声。相望一步地，脉脉万重情。
月露发光彩，此时方见秋。夜凉金气应，天静火星流。
蛩响偏依井，萤飞直过楼。相知尽白首，清景复追游。
小台堪远望，独上清秋时。有酒无人劝，看山只自知。
幽禽啭新竹，孤莲落静池。高门勿遽掩，好客无前期。
夜云起河汉，朝雨洒高林。梧叶先风落，草虫迎湿吟。
簟凉扇恩薄，室静琴思深。且喜炎前别，安能怀寸阴。
耳虚多听远，展转晨鸡鸣。一室背灯卧，中宵扫叶声。
门巷扫残雪，林园惊早梅。与君同甲子，寿酒让先杯。
泥沙难振拔，谁复问穷通。莫讶提壶赠，家传枕曲风。
日运丹青笔，时看赤白囊。伫闻戎马息，入贺领鸳行。
宿草恨长在，伤禽飞尚迟。武昌应已到，新柳映红旗。
岁杪风物动，雪馀宫苑晴。兔园宾客至，金谷管弦声。
洛水故人别，吴宫新燕迎。越郎忧不浅，怀袖有琼英。
堤艳菊花露，岛凉松叶风。高情限清禁，寒漏滴深宫。
一入石渠署，三闻宫树蝉。丹霄未得路，白发又添年。
双节外台贵，孤箫中禁传。征黄在旦夕，早晚发南燕。
木落汉川夜，西湖悬玉钩。旌旗环水次，舟楫泛中流。
目极想前事，神交如共游。瑶琴久已绝，松韵自悲秋。
家山见初月，林壑悄无尘。幽境此何夕，清光如为人。
满室图书在，入门松菊闲。垂天虽暂息，一举出人寰。
独宿望海楼，夜深珍木冷。僧房已闭户，山月方出岭。
碧池涵剑彩，宝刹摇星影。却忆郡斋中，虚眠此时景。
吴越古今路，沧波朝夕流。从来别离地，能使管弦愁。
江草带烟暮，海云含雨秋。知君五陵客，不乐石门游。
常时同砚席，寄砚感离群。清越敲寒玉，参差叠碧云。
曾将比君子，不是换佳人。从此西归路，应容蹑后尘。
旅情偏在夜，乡思岂唯秋。每羡朝宗水，门前尽日流。
隐士遗尘在，高僧精舍开。地形临渚断，江势触山回。
萧条对秋色，相忆在云泉。木落病身死，潮平归思悬。
凉钟山顶寺，暝火渡头船。此地非吾士，闲留又一年。
死且不自觉，其馀安可论。昨宵凤池客，今日雀罗门。
骑吏尘未息，铭旌风已翻。平生红粉爱，惟解哭黄昏。
蔓草佳城闭，故林棠树秋。今来重垂泪，不忍过西州。
响为纤筵发，情随彩翰飞。故将天下宝，万里与光辉。
渚宫杨柳暗，麦城朝雉飞。可怜踏青伴，乘暖著轻衣。
今日好南风，商旅相催发。沙头樯竿上，始见春江阔。
常恨言语浅，不如人意深。今朝两相视，脉脉万重心。
踏曲兴无穷，调同词不同。愿郎千万寿，长作主人翁。
何处秋风至，萧萧送雁群。朝来入庭树，孤客最先闻。
今日花前饮，甘心醉数杯。但愁花有语，不为老人开。
公馆似仙家，池清竹径斜。山禽忽惊起，冲落半岩花。
门前洛阳道，门里桃花路。尘土与烟霞，其间十馀步。
凄凉沃州僧，憔悴柴桑宰。别来二十年，唯馀两心在。
越江千里镜，越岭四时雪。中有逍遥人，夜深观水月。
高樯起行色，促柱动离声。欲问江深浅，应如远别情。
昔为瑶池侣，飞舞集蓬莱。今作江汉别，风雪一徘徊。
嘶马立未还，行舟路将转。江头暝色深，挥袖依稀见。
祖帐管弦绝，客帆西风生。回车已不见，犹听马嘶声。
如何赠琴日，已是绝弦时。无复双金报，空馀挂剑悲。
宝匣从此闲，朱弦谁复调。只应随玉树，同向土中销。
秋水清无力，寒山暮多思。官闲不计程，遍上南朝寺。
世路山河险，君门烟雾深。年年上高处，未省不伤心。
月殿移椒壁，天花代舜华。唯馀采香径，一带绕山斜。
归田竟何因，为郡岂所宜。谁能辨人野，寄适聊在斯。
高情乐闲放，寄迹山水中。朝霞铺座右，虚白贮清风。
激水泻飞瀑，寄怀良在兹。如何谢安石，要结东山期。
岂不贵钟鼎，至怀在希夷。唯当蓬莱阁，灵凤复来仪。
九陌祥烟合，千春瑞月明。宫花将苑柳，先发凤凰城。
袅袅城边柳，青青陌上桑。提笼忘采叶，昨夜梦渔阳。
家寄征河岸，征人几岁游。不如潮水信，每日到沙头。
圣德超千古，皇威静四方。苍生今息战，无事觉时良。
行到黄云陇，唯闻羌戍鼙。不如山下水，犹得任东西。
紫禁香如雾，青天月似霜。云韶何处奏，只是在朝阳。
仙娥今下嫁，骄子自同和。剑戟归田尽，牛羊绕塞多。
春事日已歇，池塘旷幽寻。残红披独坠，嫩绿间浅深。
传者不足信，见景胜如闻。一水远赴海，两山高入云。
鱼龙晴自戏，猿狖晚成群。醉酒斜阳下，离心草自薰。
祖席驻征棹，开帆候信潮。隔筵桃叶泣，吹管杏花飘。
去年无花看，今年未看花。更闻飘落尽，走马向谁家。
从容非所羡，辛苦竟何功。但示酬恩路，浮生任转蓬。
志力且虚弃，功名谁复论。主人故相问，惭笑不能言。
新浴振轻衣，满堂寒月色。主人有美酒，况是曾相识。
术浅功难就，人疲感易深。烦君驻归棹，与慰不欺心。
三五穷荒月，还应照北堂。回身向暗卧，不忍见圆光。
宇县犹能洽，闺门讵不平。空令千载后，凄怆望思名。
息驾非穷途，未济岂迷津。独立大河上，北风来吹人。
雪霜自兹始，草木当更新。严冬不肃杀，何以见阳春。
马嘶白日暮，剑鸣秋气来。我心浩无际，河上空徘徊。
愁云重拂地，飞雪乱遥程。莫虑前山暗，归人正眼明。
随缘聊振锡，高步出东城。水止无恒地，云行不计程。
洞庭舟始泊，桂江帆又开。魂从会处断，愁向笑中来。
文字已久废，循良非所任。期君碧云上，千里一扬音。
戚里容闲客，山泉若化成。寄游芳径好，借赏彩船轻。
春至花常满，年多水更清。此中如传舍，但自立功名。
常言契君操，今乃妨众目。自古病当门，谁言出幽独。
文含巴江浪，色起青城烟。更闻余玉声，时入朱丝弦。
想同莺出谷，看似雁成行。礼罢知何适，随云入帝乡。
杳杳冲天鹤，风排势暂违。有心长自负，无伴可相依。
万里宁辞远，三山讵忆归。但令毛羽在，何处不翻飞。
偃仰晴轩暖，支离晓镜寒。那堪报恩去，感激对衰兰。
夜疑关山月，晓似沙场雪。曾使西域来，幽情望超越。
将念浩无际，欲言忘所说。岂是花感人，自怜抱孤节。
谁念独坐愁，日暮此南楼。云去舜祠闭，月明潇水流。
栖栖复汲汲，忽觉年四十。今朝满衣泪，不是伤春泣。
当代知文字，先皇记姓名。七年天下立，万里海西行。
苦节终难辨，劳生竟自轻。今朝流落处，啸水绕孤城。
阮宅闲园暮，窗中见树阴。樵歌依野草，僧语过长林。
鸟向花间井，人弹竹里琴。自嫌身未老，已有住山心。
几夏京城住，今朝独远归。修行四分律，护净七条衣。
河水昏复晨，河边相送频。离杯有泪饮，别柳无枝春。
春芳役双眼，春色柔四支。杨柳织别愁，千条万条丝。
试妾与君泪，两处滴池水。看取芙蓉花，今年为谁死。
见尽数万里，不闻三声猿。但飞萧萧雨，中有亭亭魂。
千载楚王恨，遗文宋玉言。至今晴明天，云结深闺门。
鱼网不在天，鸟罗不张水。饮啄要自然，可以空城里。
妾恨比斑竹，下盘烦冤根。有笋未出土，中已含泪痕。
河边织女星，河畔牵牛郎。未得渡清浅，相对遥相望。
欲别牵郎衣，郎今到何处。不恨归来迟，莫向临邛去。
岂知眼有泪，肯白头上发。半生无恩酬，剑闲一百月。
哭雪复吟雪，广文丁夫子。江南万里寒，曾未及如此。
飒飒秋风生，愁人怨离别。含情两相向，欲语气先咽。
心曲千万端，悲来却难说。别后唯所思，天涯共明月。
众听喜巴唱，独醒愁楚颜。日暮静归时，幽幽扣松关。
独有愁人颜，经春如等闲。且持酒满杯，狂歌狂笑来。
利剑不可近，美人不可亲。利剑近伤手，美人近伤身。
道险不在广，十步能摧轮。情爱不在多，一夕能伤神。
击石乃有火，不击元无烟。人学始知道，不学非自然。
万事须己运，他得非我贤。青春须早为，岂能长少年。
杵声不为客，客闻发自白。杵声不为衣，欲令游子归。
斗蚁甚微细，病闻亦清泠。小大不自识，自然天性灵。
晓月难为光，愁人难为肠。谁言春物荣，独见叶上霜。
浅井不供饮，瘦田长废耕。今交非古交，贫语闻皆轻。
一夕九起嗟，梦短不到家。两度长安陌，空将泪见花。
尽说青云路，有足皆可至。我马亦四蹄，出门似无地。
玉京十二楼，峨峨倚青翠。下有千朱门，何门荐孤士。
独访千里信，回临千里河。家在吴楚乡，泪寄东南波。
灯尽语不尽，主人庭砌幽。柳枝星影曙，兰叶露华浮。
惊彼武陵状，移归此岩边。开亭拟贮云，凿石先得泉。
晴磬无短韵，古灯含永光。有时乞鹤归，还访逍遥场。
隐咏不夸俗，问禅徒净居。翻将白云字，寄向青莲书。
拟古投松坐，就明开纸疏。昭昭南山景，独与心相如。
岘亭当此时，故人不同游。故人在长安，亦可将梦求。
扬帆过彭泽，舟人讶叹息。不见种柳人，霜风空寂历。
楚水结冰薄，楚云为雨微。野梅参差发，旅榜逍遥归。
本立谁敢拔，飞文自难穷。前时天地翻，已有扶正功。
僧貌净无点，僧衣宁缀华。寻常昼日行，不使身影斜。
望里失却山，听中遗却泉。松枝休策云，药囊翻贮钱。
静境无浊氛，清雨零碧云。千山不隐响，一叶动亦闻。
师住青山寺，清华常绕身。虽然到城郭，衣上不栖尘。
半夜不成寐，灯尽又无月。独向阶前立，子规啼不歇。
况我有金兰，忽尔为胡越。争得明镜中，久长无白发。
梅尉吟楚声，竹风为凄清。深虚冰在性，高洁云入情。
借水洗闲貌，寄蕉书逸名。羞将片石文，斗此双琼英。
尔去东南夜，我无西北梦。谁言贫别易，贫别愁更重。
石根百尺杉，山眼一片泉。倚之道气高，饮之诗思鲜。
于此逍遥场，忽奏别离弦。却笑薜萝子，不同鸣跃年。
王门与侯门，待富不待贫。空携一束书，去去谁相亲。
莫以手中琼，言邀世上名。莫以山中迹，久向人间行。
松柏有霜操，风泉无俗声。应怜枯朽质，惊此别离情。
地上春色生，眼前诗彩明。手携片宝月，言是高僧名。
溪转万曲心，水流千里声。飞鸣向谁去，江鸿弟与兄。
河南有归客，江风绕行襟。送君无尘听，舞鹤清瑟音。
菱蔓缀楚棹，日华正嵩岑。如何谢文学，还起会云吟。
松色不肯秋，玉性不可柔。登山须正路，饮水须直流。
江与湖相通，二水洗高空。定知一日帆，使得千里风。
花下印文字，林间咏觞杯。群官饯宰官，此地车马来。
青山临黄河，下有长安道。世上名利人，相逢不知老。
诗句临离袂，酒花薰别颜。水程千里外，岸泊几宵间。
风叶乱辞木，雪猿清叫山。南中多古事，咏遍始应还。
蜀色庶可比，楚丛亦应无。醉红不自力，狂艳如索扶。
丽蕊惜未扫，宛枝长更纡。何人是花侯，诗老强相呼。
不似人手致，岂关地势偏。孤光袅馀翠，独影舞多妍。
鼓气雷作敌，剑光电为双。新悲徒自起，旧恨空浮江。
朝见一片云，暮成千里雨。凄清湿高枝，散漫沾荒土。
种树皆待春，春至难久留。君看朝夕花，谁免离别愁。
心意已零落，种之仍未休。胡为好奇者，无事自买忧。
仙界一日内，人间千载穷。双棋未遍局，万物皆为空。
万里莓苔地，不见驱驰踪。唯开文字窗，时写日月容。
先生五兵游，文焰藏金鼎。日下鹤过时，人间空落影。
水上山沉沉，征途复绕林。途荒人行少，马迹犹可寻。
春潭足芳树，水清不如素。幽人爱华景，一一空山暮。
月出潭气白，游鱼暗冲石。夜深春思多，酒醒山寂寂。
濛濛庭树花，坠地无颜色。日暮东风起，飘扬玉阶侧。
残蕊在犹稀，青条耸复直。为君结芳实，令君勿叹息。
穷居积远念，转转迷所归。幽蕙零落色，暗萤参差飞。
江南杨柳春，日暖地无尘。渡口过新雨，夜来生白蘋。
城西楼上月，复是雪晴时。寒夜共来望，思乡独下迟。
双鹤出云谿，分飞各自迷。空巢在松顶，折羽落红泥。
相吊有行客，起庐无旧邻。江头闻哭处，寂寂楚花春。
野鼠缘朱帐，阴尘盖画衣。近门潭水黑，时见宿龙归。
细泉深处落，夜久渐闻声。独起出门听，欲寻当涧行。
还疑隔林远，复畏有风生。月下长来此，无人亦到明。
海国战骑象，蛮州市用银。一家分几处，谁见日南春。
渺渺水云外，别来音信稀。因逢过江使，却寄在家衣。
野桥春水清，桥上送君行。去去人应老，年年草自生。
幽居得相近，烟景每寥寥。共伐临谿树，因为过水桥。
自教青鹤舞，分采紫芝苗。更爱南峰住，寻君路恐遥。
秋风窗下起，旅雁向南飞。日日出门望，家家行客归。
无因见边使，空待寄寒衣。独倚青楼暮，烟深鸟雀稀。
旧宠昭阳里，寻仙此最稀。名初出宫籍，身未称霞衣。
已别歌舞贵，长随鸾鹤飞。中官看入洞，空驾玉轮归。
见说孤帆去，东南到会稽。春云剡溪口，残月镜湖西。
学得餐霞法，逢人与小还。身轻曾试鹤，力弱未离山。
独行愁道远，回信畏家移。杨柳东西渡，茫茫欲问谁。
扬旌过陇头，陇水向西流。塞路依山远，戍城逢笛秋。
寒沙阴漫漫，疲马去悠悠。为问征行将，谁封定远侯。
几年山里住，已作绿毛身。护气常稀语，存思自见神。
养龟同不食，留药任生尘。要问西王母，仙中第几人。
独向长城北，黄云暗塞天。流名属边将，旧业作公田。
拥雪添军垒，收冰当井泉。知君住应老，须记别乡年。
楚驿南渡口，夜深来客稀。月明见潮上，江静觉鸥飞。
旅宿今已远，此行殊未归。离家久无信，又听捣寒衣。
借问炎州客，天南几日行。江连恶谿路，山绕夜郎城。
柳叶瘴云湿，桂丛蛮鸟声。知君却回日，记得海花名。
晓色荒城下，相看秋草时。独游无定计，不欲道来期。
别处去家远，愁中驱马迟。归人渡烟水，遥映野棠枝。
南原相送处，秋水草还生。同作忆乡客，如今分路行。
因谁寄归信，渐远问前程。明日重阳节，无人上古城。
独向双峰老，松门闭两崖。翻经上蕉叶，挂衲落藤花。
黄沙北风起，半夜又翻营。战马雪中宿，探人冰上行。
深山旗未展，阴碛鼓无声。几道征西将，同收碎叶城。
送客沙头宿，招僧竹里棋。如今各千里，无计得相随。
逐虏招降远，开边旧垒移。重收陇外地，应似汉家时。
寂寂山景静，幽人归去迟。横琴当月下，压酒及花时。
行路雨修修，青山尽海头。天涯人去远，岭北水空流。
夜市连铜柱，巢居属象州。来时旧相识，谁向日南游。
野店临西浦，门前有橘花。停灯待贾客，卖酒与渔家。
夜静江水白，路回山月斜。闲寻泊船处，潮落见平沙。
过岭万馀里，旅游经此稀。相逢去家远，共说几时归。
海上见花发，瘴中唯鸟飞。炎州望乡伴，自识北人衣。
月冷边帐湿，沙昏夜探迟。征人皆白首，谁见灭胡时。
夜到碧溪里，无人秋月明。逢幽更移宿，取伴亦探行。
花下红泉色，云西乳鹤声。明朝记归处，石上自书名。
古树枝柯少，枯来复几春。露根堪系马，空腹定藏人。
阴涧长收乳，寒泉旧养龙。几时因卖药，得向海边逢。
问年长不定，传法又非真。每见邻家说，时闻使鬼神。
出山成北首，重去结茅庐。移石修废井，扫龛盛旧书。
开田留杏树，分洞与僧居。长在幽峰里，樵人见亦疏。
仙观雨来静，绕房琼草春。素书天上字，花洞古时人。
几夏京城住，今朝独远归。修行四分律，护净七条衣。
海上去应远，蛮家云岛孤。竹船来桂浦，山市卖鱼须。
万里为朝使，离家今几年。应知旧行路，却上远归船。
古寺客堂空，开帘四面风。移床动栖鹤，停烛聚飞虫。
闲卧逐凉处，远愁生静中。林西微月色，思与宁家同。
孤客到空馆，夜寒愁卧迟。虽沽主人酒，不似在家时。
几宿得欢笑，如今成别离。明朝行更远，回望隔山陂。
遍住江南寺，随缘到上京。多生修律业，外学得诗名。
秋色江边路，烟霞若有期。寺贫无利施，僧老足慈悲。
东南归路远，几日到乡中。有寺山皆遍，无家水不通。
湖声莲叶雨，野气稻花风。州县知名久，争邀与客同。
西街幽僻处，正与懒相宜。寻寺独行远，借书常送迟。
家贫无易事，身病足闲时。寂寞谁相问，只应君自知。
病来辞赤县，案上有丹经。为客烧茶灶，教儿扫竹亭。
诗成添旧卷，酒尽卧空瓶。阙下今遗逸，谁瞻隐士星。
边寺连峰去，胡儿听法来。定知巡礼后，解夏始应回。
桂楫彩为衣，行当令节归。夕潮迷浦远，昼雨见人稀。
野芰到时熟，江鸥泊处飞。离琴一奏罢，山雨霭余晖。
未习风尘事，初为吴越游。露沾湖草晚，日照海山秋。
梅市门何在，兰亭水尚流。西陵待潮处，知汝不胜愁。
无事门多闭，偏知夏日长。早蝉声寂寞，新竹气清凉。
借得街西宅，开门渭水头。长贫唯要健，渐老不禁愁。
独凭藤书案，空悬竹酒钩。春风石瓮寺，作意共君游。
家贫相远住，斋馆入时稀。独坐看书卷，闲行著褐衣。
早蝉庭笋老，新雨径莎肥。各离争名地，无人见是非。
赠别尽沽酒，惜欢多出城。春风济水上，候吏听车声。
闲园多好风，不意在街东。早早诗名远，长长酒性同。
竹香新雨后，莺语落花中。莫遣经过少，年光渐觉空。
独坐高秋晚，萧条足远思。家贫常畏客，身老转怜儿。
万种尽闲事，一生能几时。从来疏懒性，应只有僧知。
幽室独焚香，清晨下未央。山开登竹阁，僧到出茶床。
雨中愁不出，阴黑尽连宵。屋湿唯添漏，泥深未放朝。
身在勤劳地，常思放旷时。功成归圣主，位重委群司。
看垒台边石，闲吟箧里诗。苍生正瞻望，难与故山期。
独爱南关里，山晴竹杪风。从容朝早退，萧洒客常通。
案曲新亭上，移花远寺中。唯应有吏部，诗酒每相同。
又见帝城里，东风天气和。官闲人事少，年长道情多。
紫掖发章句，青闱更咏歌。谁知余寂寞，终日断经过。
犹疑少气力，渐觉有心情。独倚红藤杖，时时阶上行。
幽径独行步，白头长懒梳。更怜晴日色，渐渐暖贫居。
旌旆过湘潭，幽奇得遍探。莎城百越北，行路九疑南。
老去多悲事，非唯见二毛。眼昏书字大，耳重觉声高。
水没荒桥路，鸦啼古驿楼。君今在城阙，肯见此中愁。
寒林远路驿，晚烧过荒陂。别后空回首，相逢未有期。
别家行万里，自说过扶余。学得中州语，能为外国书。
知君汉阳住，烟树远重重。归使雨中发，寄书灯下封。
万里海西路，茫茫边草秋。计程沙塞口，望伴驿峰头。
雪暗非时宿，沙深独去愁。塞乡人易老，莫住近蕃州。
襄阳南郭外，茅屋一书生。无事焚香坐，有时寻竹行。
年长身多病，独宜作冷官。从来闲坐惯，渐觉出门难。
树影新犹薄，池光晚尚寒。遥闻有花发，骑马暂行看。
寻花入幽径，步日下寒阶。以此持相赠，君应惬素怀。
秦城啼楚鸟，远思更纷纷。况是街西夜，偏当雨里闻。
翩翩出上京，几日到边城。渐觉风沙起，还将弓箭行。
贫官多寂寞，不异野人居。作酒和山药，教儿写道书。
古寺临坛久，松间别起堂。看添浴佛水，自合读经香。
爱养无家客，多传得效方。过斋长不出，坐卧一绳床。
寒山白云里，法侣自招携。竹径通城下，松门隔水西。
方同沃洲去，不作武陵迷。仿佛遥看处，秋风是会稽。
肃肃上台坐，四方皆仰风。当朝奉明政，早日立元功。
江亭寒日晚，弦管有离声。从此一筵别，独为千里行。
迟迟恋恩德，役役限公程。回首吟新句，霜云满楚城。
色连山远静，气与竹偏寒。高韵更相应，宁同歌吹欢。
丞相西园好，池塘野水通。欲将来放此，赏望与宾同。
郡内开新火，高斋雨气清。惜花邀客赏，劝酒促歌声。
共醉移芳席，留欢闭暮城。政闲方宴语，琴筑任遥情。
旧宅谁相近，唯僧近竹关。庭闲云满井，窗晓雪通山。
寂寂花枝里，草堂唯素琴。因山曾改眼，见客不言心。
月出溪路静，鹤鸣云树深。丹砂如可学，便欲住幽林。
晚步随江远，来帆过眼频。试寻新住客，少见故乡人。
回首怜归翼，长吟任此身。应同南浦雁，更见岭头春。
点药医闲马，分泉灌远蔬。汉庭无得意，谁拟荐相如。
歌舞梁州女，归时白发生。全家没蕃地，无处问乡程。
游人欲别离，半醉对花枝。看著春又晚，莫轻少年时。
临行记分处，回首是相思。各向天涯去，重来未可期。
前年伐月支，城上没全师。蕃汉断消息，死生长别离。
不成高枕梦，复作绕阶行。回首嗟淹泊，城头北斗横。
风静杨柳垂，看花又别离。几年同在此，今日各驱驰。
出郭见落日，别君临古津。远程无野寺，宿处问何人。
晚景寒鸦集，秋声旅雁归。水光浮日去，霞彩映江飞。
清净当深处，虚明向远开。卷帘无俗客，应只见云来。
垒石盘空远，层层势不危。不知行几匝，得到上头时。
独入千竿里，缘岩踏石层。笋头齐欲出，更不许人登。
台上绿萝春，闲登不待人。每当休暇日，著履戴纱巾。
月出深峰里，清凉夜亦寒。每嫌西落疾，不得到明看。
山城无别味，药草兼鱼果。时到绣衣人，同来石上坐。
独在西峰顶，年年闭石房。定中无弟子，人到为焚香。
山中春已晚，处处见花稀。明日来应尽，林间宿不归。
日早欲参禅，竟无相识缘。道场今独到，惆怅影堂前。
春风杨柳陌，连骑醉离觞。千里远山碧，一条归路长。
花开愁北渚，云去渡南湘。东望濛濛处，烟波是故乡。
妾本怀春女，春愁不自任。迷魂随凤客，娇思入琴心。
老来经节腊，乐事甚悠悠。不及儿童日，都卢不解愁。
人生都几日，一半是离忧。但有尊中物，从他万事休。
霜秋自断魂，楚调怨离分。魄散瑶台月，心随巫峡云。
蛾眉谁共画，凤曲不同闻。莫似湘妃泪，斑斑点翠裙。
竹下青莎中，细长三四片。主人虽不归，长见主人面。
竹弟谢石兄，清风非所任。随分有萧瑟，实无坚重心。
竹弟虽让客，不敢当客恩。自惭埋没久，满面苍苔痕。
我本泰山阿，避地到南国。主人欲移家，我亦要归北。
上客幸先归，愿托归飞翼。唯将翛翛风，累路报恩德。
石公说道理，句句出凡格。相知贵知心，岂恨主为客。
君有造化力，在君一降顾。我愿拔黄泉，轻举随君去。
粉末为四体，春风为生涯。愿得纷飞去，与君为眼花。
君是轻薄子，莫窥君子肠。且须看雀儿，雀儿衔尔将。
昨夜霜月明，果有清音生。便欲走相和，愁闻寒玉声。
春风满禅院，师独坐南轩。万化见中尽，始觉静性尊。
蛇毒毒有形，药毒毒有名。人毒毒在心，对面如弟兄。
入水文光动，抽空绿影春。露华生笋径，苔色拂霜根。
织可承香汗，裁堪钓锦鳞。三梁曾入用，一节奉王孙。
别馆惊残梦，停杯泛小觞。幸因流浪处，暂得见何郎。
天上分金镜，人间望玉钩。钱塘苏小小，更值一年秋。
袅袅沉水烟，乌啼夜阑景。曲沼芙蓉波，腰围白玉冷。
枫香晚花静，锦水南山影。惊石坠猿哀，竹云愁半岭。
帘外月光吐，帘内树影斜。悠悠飞露姿，点缀池中荷。
朝嫌剑花净，暮嫌剑光冷。能持剑向人，不解持照身。
白景归西山，碧华上迢迢。今古何处尽，千岁随风飘。
咽咽学楚吟，病骨伤幽素。秋姿白发生，木叶啼风雨。
灯青兰膏歇，落照飞蛾舞。古壁生凝尘，羁魂梦中语。
虫响灯光薄，宵寒药气浓。君怜垂翅客，辛苦尚相从。
行尽柳烟下，马蹄白翩翩。恐随行处尽，何忍重扬鞭。
入乡试万里，无印自堪悲。卿卿忍相问，镜中双泪姿。
园中莫种树，种树四时愁。独睡南床月，今秋似去秋。
夹道开洞门，弱杨低画戟。帘影竹华起，箫声吹日色。
蜂语绕妆镜，拂蛾学春碧。乱系丁香梢，满栏花向夕。
裙垂竹叶带，鬓湿杏花烟。玉冷红丝重，齐宫妾驾鞭。
露重金泥冷，杯阑玉树斜。琴堂沽酒客，新买后园花。
日暖自萧条，花悲北郭骚。榆穿莱子眼，柳断舞儿腰。
鹿饮寒涧下，鱼归清海滨。当时汉武帝，书报桃花春。
春柳南陌态，冷花寒露姿。今朝醉城外，拂镜浓扫眉。
新桂如蛾眉，秋风吹小绿。行轮出门去，玉銮声断续。
月轩下风露，晓庭自幽涩。谁能事贞素，卧听莎鸡泣。
今宵好风月，阿侯在何处。为有倾人色，翻成足愁苦。
洛阳吹别风，龙门起断烟。冬树束生涩，晚紫凝华天。
单身野霜上，疲马飞蓬间。凭轩一双泪，奉坠绿衣前。
驱马出门意，牢落长安心。两事谁向道，自作秋风吟。
龙沙湿汉旗，凤扇迎秦素。久别辽城鹤，毛衣已应故。
石谿远荒涩，棠实悬辛苦。古者定幽寻，呼君作私路。
情知一丘趣，不谢千里印。倚剑登高台，悠悠送春目。
鸟有并翼飞，兽有比肩行。丈夫不立义，岂如鸟兽情。
断剑徒劳匣，枯琴无复弦。相逢不多合，赖是向林泉。
椒兰俱下世，城郭到今时。汉水清如玉，流来本为谁。
檐碍修鳞亚，霜侵簇翠黄。唯余入琴韵，终待舜弦张。
丹鸟月中灭，莎鸡床下鸣。悠悠此怀抱，况复多远情。
顾我倦行者，息阴何不早。少壮尘事多，那言壮年好。
古时愁别泪，滴作分流水。日夜东西流，分流几千里。
悠悠洛阳梦，郁郁灞陵树。落日正西归，逢君又东去。
诗客爱时景，道人话升腾。笑言各有趣，悠哉古孙登。
寥寥空山岑，冷冷风松林。流月垂鳞光，悬泉扬高音。
希夷周先生，烧香调琴心。神力盈三千，谁能还黄金。
亭亭乍干云，袅袅亦垂地。人有异我心，我无异人意。
飞幌翠云薄，新荷清露香。不吟复不寐，竟夕池水傍。
年历复年历，卷尽悲且惜。历日何足悲，但悲年运易。
碧涧去年会，与师三两人。今来见题壁，师已是前身。
芰叶迎僧夏，杨花度俗春。空将数行泪，洒遍塔中尘。
感极都无梦，魂销转易惊。风帘半钩落，秋月满床明。
不分秋同尽，深嗟小便衰。伤心落残叶，犹识合昏期。
朝从空屋里，骑马入空台。尽日推闲事，还归空屋来。
月明穿暗隙，灯烬落残灰。更想咸阳道，魂车昨夜回。
月是阴秋镜，寒为寂寞资。轻寒酒醒后，斜月枕前时。
稚女凭人问，病夫空自哀。潘安寄新咏，仍是夜深来。
抚稚君休感，无儿我不伤。片云离岫远，双燕念巢忙。
大壑谁非水，华星各自光。但令长有酒，何必谢家庄。
内外都无隔，帷屏不复张。夜眠兼客坐，同在火炉床。
烬火孤星灭，残灯寸焰明。竹风吹面冷，檐雪坠阶声。
簇蕊风频坏，裁红雨更新。眼看吹落地，便别一年春。
红芳怜静色，深与雨相宜。馀滴下纤蕊，残珠堕细枝。
春静晓风微，凌晨带酒归。远山笼宿雾，高树影朝晖。
竹露滴寒声，离人晓思惊。酒醒秋簟冷，风急夏衣轻。
寝倦解幽梦，虑闲添远情。谁怜独欹枕，斜月透窗明。
杨子爱言诗，春天好咏时。恋花从马滞，联句放杯迟。
日映含烟竹，风牵卧柳丝。南山更多兴，须作白云期。
绮树满朝阳，融融有露光。雨多疑濯锦，风散似分妆。
叶密烟蒙火，枝低绣拂墙。更怜当暑见，留咏日偏长。
扶疏多透日，寥落未成丛。惟有团团节，坚贞大小同。
炉暗灯光短，床空帐影深。此时相望久，高树忆横岑。
病来闲卧久，因见静时心。残月晓窗迥，落花幽院深。
望山移坐榻，行药步墙阴。车马门前度，遥闻哀苦吟。
深院虎溪竹，远公身自栽。多惭折君节，扶我出山来。
陶君喜不遇，予每为君言。今日东台去，澄心在陆浑。
不拟闲穿叶，那能枉始生。唯调一只箭，飞入破聊城。
一言感激士，三世义忠臣。破瓮嫌妨路，烧庄耻属人。
灯火隔帘明，竹梢风雨声。诗篇随意赠，杯酒越巡行。
漫唱江朝曲，闲征药草名。莫辞终夜饮，朝起又营营。
严秦修此驿，兼涨驿前池。已种千竿竹，又栽千树梨。
四年三月半，新笋晚花时。怅望东川去，等闲题作诗。
月影侵床上，花丛在眼前。今宵正风雨，空宅楚江边。
水怪潜幽草，江云拥废居。雷惊空屋柱，电照满床书。
烟火遥村落，桑麻隔稻畦。此中如有问，甘被到头迷。
乘兴无羁束，闲行信马蹄。路幽穿竹远，野迥望云低。
高处望潇湘，花时万井香。雨馀怜日嫩，岁闺觉春长。
霞刹分危榜，烟波透远光。情知楼上好，不是仲宣乡。
晚日宴清湘，晴空走艳阳。花低愁露醉，絮起觉春狂。
饮醉日将尽，醒时夜已阑。暗灯风焰晓，春席水窗寒。
人生除泛海，便到洞庭波。驾浪沉西日，吞空接曙河。
虞巡竟安在，轩乐讵曾过。唯有君山下，狂风万古多。
故乡千里梦，往事万重悲。小雪沉阴夜，闲窗老病时。
独闻归去雁，偏咏别来诗。惭愧红妆女，频惊两鬓丝。
桐花新雨气，梨叶晚春晴。到海知何日，风波从此生。
庾楼今夜月，君岂在楼头。万一楼头望，还应望我愁。
望远音书绝，临川意绪长。殷勤眼前水，千里到河阳。
隔是身如梦，频来不为名。怜君近南住，时得到山行。
倦寝数残更，孤灯暗又明。竹梢馀雨重，时复拂帘惊。
多病苦虚羸，晴明强展眉。读书心绪少，闲卧日长时。
寥落古行宫，宫花寂寞红。白头宫女在，闲坐说玄宗。
闻君新酒熟，况值菊花秋。莫怪平生志，图销尽日愁。
尔是无心水，东流有恨无。我心无说处，也共尔何殊。
天上无穷路，生期七十间。那堪九年内，五度百牢关。
山川已久隔，云雨两无期。何事来相感，又成新别离。
旦暮已凄凉，离人远思忙。夏衣临晓薄，秋影入檐长。
前事风随扇，归心燕在梁。殷勤寄牛女，河汉正相望。
幽芳本未阑，君去蕙花残。河汉秋期远，关山世路难。
云屏留粉絮，风幌引香兰。肠断回文锦，春深独自看。
乍起衣犹冷，微吟帽半欹。霜凝南屋瓦，鸡唱后园枝。
洛水碧云晓，吴宫黄叶时。两传千里意，书札不如诗。
远路事无限，相逢唯一言。月色照荣辱，长安千万门。
太空秋色凉，独鸟下微阳。三径池塘静，六街车马忙。
穷冬到乡国，正岁别京华。自恨风尘眼，常看远地花。
马蹄冻且滑，羊肠不可上。若比世路难，犹自平于掌。
沙鹤上阶立，潭月当户开。此中留我宿，两夜不能回。
幸与静境遇，喜无归侣催。从今独游后，不拟共人来。
井梧凉叶动，邻杵秋声发。独向檐下眠，觉来半床月。
门严九重静，窗幽一室闲。好是修心处，何必在深山。
迟迟禁漏尽，悄悄暝鸦喧。夜雨槐花落，微凉卧北轩。
因成西南梦，梦作游仙客。觉闻宫漏声，犹谓山泉滴。
病眼昏似夜，衰鬓飒如秋。除却须衣食，平生百事休。
知君善易者，问我决疑不。不卜非他故，人间无所求。
南窗背灯坐，风霰暗纷纷。寂寞深村夜，残雁雪中闻。
深闭竹间扉，静扫松下地。独啸晚风前，何人知此意。
湛湛玉泉色，悠悠浮云身。闲心对定水，清净两无尘。
悄悄壁下床，纱笼耿残烛。夜半独眠觉，疑在僧房宿。
江城寒角动，沙洲夕鸟还。独在高亭上，西南望远山。
官舍悄无事，日西斜掩门。不开庄老卷，欲与何人言。
尽日松下坐，有时池畔行。行立与坐卧，中怀澹无营。
不觉流年过，亦任白发生。不为世所薄，安得遂闲情。
朝咏游仙诗，暮歌采薇曲。卧云坐白石，山中十五宿。
行随出洞水，回别缘岩竹。早晚重来游，心期瑶草绿。
已任时命去，亦从岁月除。中心一调伏，外累尽空虚。
名宦意已矣，林泉计何如。拟近东林寺，溪边结一庐。
浮生多变化，外事有盈虚。今来伴江叟，沙头坐钓鱼。
百鸟乳雏毕，秋燕独蹉跎。去社日已近，衔泥意如何。
乐人惜日促，忧人厌年赊。无忧无乐者，长短任生涯。
蜀桐木性实，楚丝音韵清。调慢弹且缓，夜深十数声。
入耳澹无味，惬心潜有情。自弄还自罢，亦不要人听。
朝暖就南轩，暮寒归后屋。晚酒一两杯，夜棋三数局。
寒灰埋暗火，晓焰凝残烛。不嫌贫冷人，时来同一宿。
朝从紫禁归，暮出青门去。勿言城东陌，便是江南路。
扬鞭簇车马，挥手辞亲故。我生本无乡，心安是归处。
新秋松影下，半夜钟声后。清影不宜昏，聊将茶代酒。
我爱此山头，及此三登历。紫霞旧精舍，寥落空泉石。
昔君乌纱帽，赠我白头翁。帽今在顶上，君已归泉中。
物故犹堪用，人亡不可逢。岐山今夜月，坟树正秋风。
置琴曲几上，慵坐但含情。何烦故挥弄，风弦自有声。
人各有所好，物固无常宜。谁谓尔能舞，不如闲立时。
海水明月出，禁中清夜长。东南楼殿白，稍稍上宫墙。
白发生一茎，朝来明镜里。勿言一茎少，满头从此始。
山川函谷路，尘土游子颜。萧条去国意，秋风生故关。
尘土长路晚，风烟废宫秋。相逢立马语，尽日此桥头。
知君不得意，郁郁来西游。惆怅新丰店，何人识马周。
下马柳阴下，独上堤上行。故人千万里，新蝉三两声。
城中曲江水，江上江陵城。两地新秋思，应同此日情。
晓鼓声已半，离筵坐难久。请君断肠歌，送我和泪酒。
月落欲明前，马嘶初别后。浩浩暗尘中，何由见回首。
皎皎青铜镜，斑斑白丝鬓。岂复更藏年，实年君不信。
秋鸿次第过，哀猿朝夕闻。是日孤舟客，此地亦离群。
濛濛润衣雨，漠漠冒帆云。不醉浔阳酒，烟波愁杀人。
叶声落如雨，月色白似霜。夜深方独卧，谁为拂尘床。
漠漠秋云起，稍稍夜寒生。但觉衣裳湿，无点亦无声。
江人授衣晚，十月始闻砧。一夕高楼月，万里故园心。
经窗灯焰短，僧炉火气深。索落庐山夜，风雪宿东林。
数声城上漏，一点窗间烛。官曹冷似冰，谁肯来同宿。
乡路音信断，山城日月迟。欲知州近远，阶前摘荔枝。
悄悄复悄悄，城隅隐林杪。山郭灯火稀，峡天星汉少。
行客舟已远，居人酒初醒。袅袅秋竹梢，巴蝉声似磬。
此身何足厌，一聚虚空尘。无恋亦无厌，始是逍遥人。
宠新卿典礼，会盛客征文。不失迁莺侣，因成贺燕群。
池台晴间雪，冠盖暮和云。共仰曾攀处，年深桂尚熏。
惆怅时节晚，两情千里同。离忧不散处，庭树正秋风。
燕影动归翼，蕙香销故丛。佳期与芳岁，牢落两成空。
一为趋走吏，尘土不开颜。孤负平生眼，今朝始见山。
百年愁里过，万感醉中来。惆怅城西别，愁眉两不开。
白社羁游伴，青门远别离。浮名相引住，归路不同归。
得道即无著，随缘西复东。貌依年腊老，心到夜禅空。
晚景函关路，凉风社日天。青岩新有燕，红树欲无蝉。
清风吹枕席，白露湿衣裳。好是相亲夜，漏迟天气凉。
乡路通云栈，郊扉近锦城。乌台陟冈送，人羡别时荣。
远芳侵古道，晴翠接荒城。又送王孙去，萋萋满别情。
不与人境接，寺门开向山。暮钟寒鸟聚，秋雨病僧闲。
月隐云树外，萤飞廊宇间。幸投花界宿，暂得静心颜。
满眼云水色，月明楼上人。旅愁春入越，乡梦夜归秦。
道路通荒服，田园隔虏尘。悠悠沧海畔，十载避黄巾。
病容非旧日，归思逼新正。早晚重欢会，羁离各长成。
葛衣秋未换，书卷病仍看。若问生涯计，前溪一钓竿。
守岁尊无酒，思乡泪满巾。始知为客苦，不及在家贫。
自嗟名利客，扰扰在人间。何事长淮水，东流亦不闲。
昔日愁头白，谁知未白衰。眼看应落尽，无可变成丝。
赐欢仍许醉，此会兴如何。翰苑主恩重，曲江春意多。
花低羞艳妓，莺散让清歌。共道升平乐，元和胜永和。
凉风木槿篱，暮雨槐花枝。并起新秋思，为得故人诗。
灯尽梦初罢，月斜天未明。暗凝无限思，起傍药阑行。
病眠夜少梦，闲立秋多思。寂寞余雨晴，萧条早寒至。
鸟栖红叶树，月照青苔地。何况镜中年，又过三十二。
悄悄禁门闭，夜深无月明。西窗独暗坐，满耳新蛩声。
渺渺江陵道，相思远不知。近来文卷里，半是忆君诗。
抱枕无言语，空房独悄然。谁知尽日卧，非病亦非眠。
曙傍窗间至，秋从簟上生。感时因忆事，不寝到鸡鸣。
萧散弓惊雁，分飞剑化龙。悠悠天地内，不死会相逢。
索莫少颜色，池边无主禽。难收带泥翅，易结著人心。
节物行摇落，年颜坐变衰。树初黄叶日，人欲白头时。
乡国程程远，亲朋处处辞。唯残病与老，一步不相离。
湿屈青条折，寒飘黄叶多。不知秋雨意，更遣欲如何。
南浦闲行罢，西楼小宴时。望湖凭槛久，待月放杯迟。
江果尝卢橘，山歌听竹枝。相逢且同乐，何必旧相知。
倚树无言久，攀条欲放迟。临风两堪叹，如雪复如丝。
花尽头新白，登楼意若何。岁时春日少，世界苦人多。
竹寺初晴日，花塘欲晓春。野猿疑弄客，山鸟似呼人。
久雨南湖涨，新晴北客过。日沉红有影，风定绿无波。
匹马来郊外，扁舟在水滨。可怜冲雨客，来访阻风人。
散吏闲如客，贫州冷似村。早凉湖北岸，残照郭西门。
朱槛在空虚，凉风八月初。山形如岘首，江色似桐庐。
老度江南岁，春抛渭北田。浔阳来早晚，明日是三年。
岁时销旅貌，风景触乡愁。牢落江湖意，新年上庾楼。
卑湿沙头宅，连阴雨夜天。共听檐溜滴，心事两悠然。
把酒循环饮，移床曲尺眠。莫言非故旧，相识已三年。
弄日临溪坐，寻花绕寺行。时时闻鸟语，处处是泉声。
醉耳歌催醒，愁眉笑引开。平生少年兴，临老暂重来。
何必为迁客，无劳是病身。何来临此望，少有不愁人。
云黑雨翛翛，江昏水暗流。有风催解缆，无月伴登楼。
酒罢无多兴，帆开不少留。唯看一点火，遥认是行舟。
有女名罗子，生来才两春。我今年已长，日夜二毛新。
顾念娇啼面，思量老病身。直应头似雪，始得见成人。
欲别能无酒，相留亦有花。南迁更何处，此地已天涯。
向晚双池好，初晴百物新。袅枝翻翠羽，溅水跃红鳞。
萍泛同游子，莲开当丽人。临流一惆怅，还忆曲江春。
白发长兴叹，青娥亦伴愁。寒衣补灯下，小女戏床头。
临风杪秋树，对酒长年人。醉貌如霜叶，虽红不是春。
浔阳白司马，夜送孟功曹。江暗管弦急，楼明灯火高。
遇兴寻文客，因欢命酒徒。春游忆亲故，夜会似京都。
诗思闲仍在，乡愁醉暂无。狂来欲起舞，惭见白髭须。
酒熟心相待，诗来手自书。庾楼春好醉，明月且回车。
暮景牵行色，春寒散醉颜。共嗟炎瘴地，尽室得生还。
风软云不动，郡城东北隅。晚来春澹澹，天气似京都。
弦管随宜有，杯觞不道无。其如亲故远，无可共欢娱。
二毛生镜日，一叶落庭时。老去争由我，愁来欲泥谁。
空销闲岁月，不见旧亲知。唯弄扶床女，时时强展眉。
冷碧新秋水，残红半破莲。从来寥落意，不似此池边。
东亭尽日坐，谁伴寂寥身。绿桂为佳客，红蕉当美人。
笑言虽不接，情状似相亲。不作悠悠想，如何度晚春。
峡外相逢远，樽前一会难。即须分手别，且强展眉欢。
楚袖萧条舞，巴弦趣数弹。笙歌随分有，莫作帝乡看。
望阙云遮眼，思乡雨滴心。将何慰幽独，赖此北窗琴。
有酒留行客，无书寄贵人。唯凭远传语，好在曲江春。
江水三回曲，愁人两地情。磨围山下色，明月峡中声。
晚后连天碧，秋来彻底清。临流有新恨，照见白须生。
岁暮纷多思，天涯渺未归。老添新甲子，病减旧容辉。
乡国仍留念，功名已息机。明朝四十九，应转悟前非。
瘴地风霜早，温天气候催。穷冬不见雪，正月已闻雷。
巫峡中心郡，巴城四面春。草青临水地，头白见花人。
忧喜皆心火，荣枯是眼尘。除非一杯酒，何物更关身。
暇日无公事，衰年有道情。浮生短于梦，梦里莫营营。
东寺台阁好，上方风景清。数来犹未厌，长别岂无情。
万里路长在，六年身始归。所经多旧馆，大半主人非。
湛露浮尧酒，薰风起舜歌。愿同尧舜意，所乐在人和。
南浦凄凄别，西风袅袅秋。一看肠一断，好去莫回头。
吟咏霜毛句，闲尝雪水茶。城中展眉处，只是有元家。
官稳身应泰，春风信马行。纵忙无苦事，虽病有心情。
江色分明绿，猿声依旧愁。禁钟惊睡觉，唯不上东楼。
结托白须伴，因依青竹丛。题诗新壁上，过酒小窗中。
深院晚无日，虚檐凉有风。金貂醉看好，回首紫垣东。
身外名徒尔，人间事偶然。我朱君紫绶，犹未得差肩。
叶湿蚕应病，泥稀燕亦愁。仍闻放朝夜，误出到街头。
坐看新落叶，行上最高楼。暝色无边际，茫茫尽眼愁。
事随心未得，名与道相妨。若不休官去，人间到老忙。
眼看过半百，早晚扫岩扉。白首谁能住，青山自不归。
曲江新岁后，冰与水相和。南岸犹残雪，东风未有波。
山里犹难觅，人间岂易逢。仍闻移住处，太白最高峰。
半朽临风树，多情立马人。开元一株柳，长庆二年春。
静爱青苔院，深宜白鬓翁。貌将松共瘦，心与竹俱空。
暖有低檐日，春多飏幕风。平生闲境界，尽在五言中。
南陌伤心别，东风满把春。莫欺杨柳弱，劝酒胜于人。
月砌漏幽影，风帘飘暗香。禁中无宿客，谁伴紫微郎。
人少庭宇旷，夜凉风露清。槐花满院气，松子落阶声。
头青眉眼细，十四女沙弥。夜静双林怕，春深一食饥。
步慵行道困，起晚诵经迟。应似仙人子，花宫未嫁时。
老更为官拙，慵多向事疏。松窗倚藤杖，人道似僧居。
忆昨征还日，三人归路同。此生都是梦，前事旋成空。
旅思正茫茫，相逢此道傍。晓岚林叶暗，秋露草花香。
白发江城守，青衫水部郎。客亭同宿处，忽似夜归乡。
谪宦心都惯，辞乡去不难。缘留龟子住，涕泪一阑干。
昔是诗狂客，今为酒病夫。强吟翻怅望，纵醉不欢娱。
鬓发三分白，交亲一半无。郢城君莫厌，犹校近京都。
云雨三年别，风波万里行。愁来正萧索，况见古人名。
泉石尚依依，林疏僧亦稀。何年辞水阁，今夜宿云扉。
少睡多愁客，中宵起望乡。沙明连浦月，帆白满船霜。
近海江弥阔，迎秋夜更长。烟波三十宿，犹未到钱唐。
身外名何有，人间事且休。澹然方寸内，唯拟学虚舟。
北客劳相访，东楼为一开。褰帘待月出，把火看潮来。
艳听竹枝曲，香传莲子杯。寒天殊未晓，归骑且迟回。
酒兴还应在，诗情可便无。登山与临水，犹未要人扶。
极浦收残雨，高城驻落晖。山明虹半出，松暗鹤双归。
老与病相仍，华簪发不胜。行多朝散药，睡少夜停灯。
禄食分供鹤，朝衣减施僧。性多移不得，郡政谩如绳。
雪发随梳落，霜毛绕鬓垂。加添老气味，改变旧容仪。
独酌无多兴，闲吟有所思。一杯新岁酒，两句故人诗。
杨柳初黄日，髭须半白时。蹉跎春气味，彼此老心知。
火销灰复死，疏弃已经旬。岂是人情薄，其如天气春。
风寒忽再起，手冷重相亲。却就红炉坐，心如逢故人。
傍松人迹少，隔竹鸟声深。闲倚小桥立，倾头时一吟。
看舞颜如玉，听诗韵似金。绮罗从许笑，弦管不妨吟。
鞍马夜纷纷，香街起暗尘。回鞭招饮妓，分火送归人。
风月应堪惜，杯觞莫厌频。明朝三月尽，忍不送残春。
尽日湖亭卧，心闲事亦稀。起因残醉醒，坐待晚凉归。
松雨飘藤帽，江风透葛衣。柳堤行不厌，沙软絮霏霏。
空濛连北岸，萧飒入东轩。或拟湖中宿，留船在寺门。
郭外迎人月，湖边醒酒风。谁留使君饮，红烛在舟中。
满眼虽多客，开眉复向谁。少年非我伴，秋夜与君期。
岁熟人心乐，朝游复夜游。春风来海上，明月在江头。
草浅马翩翩，新晴薄暮天。柳条春拂面，衫袖醉垂鞭。
立语花堤上，行吟水寺前。等闲消一日，不觉过三年。
烦暑郁未退，凉飙潜已起。寒温与盛衰，递相为表里。
引出山水思，助成金玉音。人间无可比，比我与君心。
阴阴花院月，耿耿兰房烛。中有弄琴人，声貌俱如玉。
清泠石泉引，雅澹风松曲。遂使君子心，不爱凡丝竹。
李放写我真，写来二十载。莫问真何如，画亦销光彩。
南省去拂衣，东都来掩扉。病将老齐至，心与身同归。
白首外缘少，红尘前事非。怀哉紫芝叟，千载心相依。
郁郁复郁郁，伏热何时毕。行入七叶堂，烦暑随步失。
檐雨稍霏微，窗风正萧瑟。清宵一觉睡，可以销百疾。
芳香销掌握，怅望生怀抱。岂无后开花，念此先开好。
城头传鼓角，灯下整衣冠。夜镜藏须白，秋泉漱齿寒。
欲将闲送老，须著病辞官。更待年终后，支持归计看。
尽日前轩卧，神闲境亦空。有山当枕上，无事到心中。
帘卷侵床日，屏遮入座风。望春春未到，应在海门东。
失为庭前雪，飞因海上风。九霄应得侣，三夜不归笼。
北院人稀到，东窗事最偏。竹烟行灶上，石壁卧房前。
性拙身多暇，心慵事少缘。还如病居士，唯置一床眠。
锡杖登高寺，香炉忆旧峰。偶来舟不系，忽去鸟无踪。
岂要留离偈，宁劳动别容。与师俱是梦，梦里暂相逢。
三十年前路，孤舟重往还。绕身新眷属，举目旧乡关。
事去唯留水，人非但见山。啼襟与愁鬓，此日两成斑。
早苗多间草，浊水半和泥。最是萧条处，茅城驿向西。
似叶飘辞树，如云断别根。吾身亦如此，何日返乡园。
本性好丝桐，尘机闻即空。一声来耳里，万事离心中。
东宫白庶子，南寺远禅师。何处遥相见，心无一事时。
烟景淡濛濛，池边微有风。觉寒蛩近壁，知暝鹤归笼。
长貌随年改，衰情与物同。夜来霜厚薄，梨叶半低红。
朱栏映晚树，金魄落秋池。还似钱唐夜，西楼月出时。
小竹围庭匝，平池与砌连。闲多临水坐，老爱向阳眠。
骑省通中掖，龙楼隔上台。犹怜病宫相，诗寄洛阳来。
暖阁春初入，温炉兴稍阑。晚风犹冷在，夜火且留看。
孟夏爱吾庐，陶潜语不虚。花樽飘落酒，风案展开书。
乱雪千花落，新丝两鬓生。老除吴郡守，春别洛阳城。
江上今重去，城东更一行。别花何用伴，劝酒有残莺。
鸟栖鱼不动，月照夜江深。身外都无事，舟中只有琴。
七弦为益友，两耳是知音。心静即声淡，其间无古今。
淮水东南阔，无风渡亦难。孤烟生乍直，远树望多圆。
春浪棹声急，夕阳帆影残。清流宜映月，今夜重吟看。
经旬不饮酒，逾月未闻歌。岂是风情少，其如尘事多。
荷芰绿参差，新秋水满池。早凉生北槛，残照下东篱。
传声千古后，得意一时间。却怪钟期耳，唯听水与山。
芳岁今如此，衰翁可奈何。犹应不如醉，试遣唤笙歌。
眼暗犹操笔，头斑未挂簪。因循过日月，真是俗人心。
红杏初生叶，青梅已缀枝。阑珊花落后，寂寞酒醒时。
自开山寺路，水陆往来频。银勒牵骄马，花船载丽人。
芰荷生欲遍，桃李种仍新。好住湖堤上，长留一道春。
郡静官初罢，乡遥信未回。明朝是重九，谁劝菊花杯。
灯火穿村市，笙歌上驿楼。何言五十里，已不属苏州。
弦管声非实，花钿色是空。何人知此义，唯有净名翁。
边角两三枝，霜天陇上儿。望乡相并立，向月一时吹。
战马头皆举，征人手尽垂。呜呜三奏罢，城上展旌旗。
步月怜清景，眠松爱绿阴。早年诗思苦，晚岁道情深。
夜学禅多坐，秋牵兴暂吟。悠然两事外，无处更留心。
置心思虑外，灭迹是非间。约俸为生计，随官换往还。
耳烦闻晓角，眼醒见秋山。赖此松檐下，朝回半日闲。
晨起秋斋冷，萧条称病容。清风两窗竹，白露一庭松。
急景流如箭，凄风利似刀。暝催鸡翅敛，寒束树枝高。
凝情看丽句，驻步想清尘。况是寒天客，楼空无主人。
溜滴三秋雨，寒生六月风。何时此岩下，来作濯缨翁。
闲官兼慢使，著处易停轮。况欲逢新岁，仍初见故人。
偶作关东使，重陪洛下游。病来从断酒，老去可禁愁。
携手池边月，开襟竹下风。驱愁知酒力，破睡见茶功。
居处东西接，年颜老少同。能来为伴否，伊上作渔翁。
暝助岚阴重，春添水色深。不如陶省事，犹抱有弦琴。
流岁行将晚，浮荣得几多。林泉应问我，不住意如何。
欲作栖云计，须营种黍钱。更容求一郡，不得亦归田。
身外无羁束，心中少是非。被花留便住，逢酒醉方归。
人事行时少，官曹入日稀。春寒游正好，稳马薄绵衣。
白首劳为伴，朱门幸见呼。不知疏野性，解爱凤池无。
虚窗两丛竹，静室一炉香。门外红尘合，城中白日忙。
无烦寻道士，不要学仙方。自有延年术，心闲岁月长。
翠黛眉低敛，红珠泪暗销。从来恨人意，不省似今朝。
小宴追凉散，平桥步月回。笙歌归院落，灯火下楼台。
残暑蝉催尽，新秋雁带来。将何迎睡兴，临卧举残杯。
袅袅凉风动，凄凄寒露零。兰衰花始白，荷破叶犹青。
独立栖沙鹤，双飞照水萤。若为寥落境，仍值酒初醒。
池晚莲芳谢，窗秋竹意深。更无人作伴，唯对一张琴。
谷口谁家住，云扃锁竹泉。主人何处去，萝薜换貂蝉。
过夏衣香润，迎秋簟色鲜。斜支花石枕，卧咏蕊珠篇。
黄叶聚墙角，青苔围柱根。被经霜后薄，镜遇雨来昏。
半卷寒檐幕，斜开暖阁门。迎冬兼送老，只仰酒盈尊。
遍览古今集，都无秋雪诗。阳春先唱后，阴岭未消时。
草讶霜凝重，松疑鹤散迟。清光莫独占，亦对白云司。
城上归时晚，庭前宿处危。月明无叶树，霜滑有风枝。
蝉发一声时，槐花带两枝。只应催我老，兼遣报君知。
白发生头速，青云入手迟。无过一杯酒，相劝数开眉。
寺路随江曲，宫墙夹道斜。羡君犹壮健，不枉度年华。
日斜啼鸟思，春尽老人心。莫怪添杯饮，情多酒不禁。
欢爱今何在，悲啼亦是空。同为一夜梦，共过十年中。
夕照红于烧，晴空碧胜蓝。兽形云不一，弓势月初三。
雁思来天北，砧愁满水南。萧条秋气味，未老已深谙。
露竹偷灯影，烟松护月明。何言千里隔，秋思一时生。
齿发各蹉跎，疏慵与病和。爱花心在否，见酒兴如何。
年长风情少，官高俗虑多。几时红烛下，闻唱竹枝歌。
春黛双蛾嫩，秋蓬两鬓侵。谋欢身太晚，恨老意弥深。
笼鸟无常主，风花不恋枝。今宵在何处，唯有月明知。
驿吏引藤舆，家童开竹扉。往时多暂住，今日是长归。
眼下有衣食，耳边无是非。不论贫与富，饮水亦应肥。
半日停车马，何人在白家。殷勤萧庶子，爱酒不嫌茶。
但有闲销日，都无事系怀。朝眠因客起，午饭伴僧斋。
里巷多通水，林园尽不扃。松身为外户，池面是中庭。
习静心方泰，劳生事渐稀。可怜安稳地，舍此欲何归。
开缄思浩然，独咏晚风前。人貌非前日，蝉声似去年。
槐花新雨后，柳影欲秋天。听罢无他计，相思又一篇。
傍看应寂寞，自觉甚逍遥。徒对盈尊酒，兼无愁可销。
御热蕉衣健，扶羸竹杖轻。诵经凭槛立，散药绕廊行。
暝槿无风落，秋虫欲雨鸣。身闲当将息，病亦有心情。
照水容虽老，登山力未衰。欲眠先命酒，暂歇亦吟诗。
何处春先到，桥东水北亭。冻花开未得，冷酒酌难醒。
就日移轻榻，遮风展小屏。不劳人劝醉，莺语渐丁宁。
寒山十月旦，霜叶一时新。似烧非因火，如花不待春。
老慵难发遣，春病易滋生。赖有弹琴女，时时听一声。
新竹夹平流，新荷拂小舟。众皆嫌好拙，谁肯伴闲游。
老眼花前暗，春衣雨后寒。旧诗多忘却，新酒且尝看。
小潭澄见底，闲客坐开襟。借问不流水，何如无念心。
新叶千万影，残莺三两声。闲游竟未足，春尽有余情。
朝客应烦倦，农夫更苦辛。始惭当此日，得作自由身。
热散由心静，凉生为室空。此时身自得，难更与人同。
珮委腰无力，冠欹发不胜。鸾台龙尾道，合尽少年登。
西风来几日，一叶已先飞。新霁乘轻屐，初凉换熟衣。
午时乘兴出，薄暮未能还。高上烟中阁，平看雪后山。
朝荣殊可惜，暮落实堪嗟。若向花中比，犹应胜眼花。
不得人间寿，还留身后名。涉江文一首，便可敌公卿。
厚俸将何用，闲居不可忘。明年官满后，拟买雪堆庄。
因下疏为沼，随高筑作台。龙门分水入，金谷取花栽。
绕岸行初匝，凭轩立未回。园西有池位，留与后人开。
照书灯未灭，暖酒火重生。理曲弦歌动，先闻唱渭城。
暗落灯花烬，闲生草座尘。殷勤报弦管，明日有嘉宾。
残暑昼犹长，早凉秋尚嫩。露荷散清香，风竹含疏韵。
幽闲竟日卧，衰病无人问。薄暮宅门前，槐花深一寸。
晏坐自相对，密语谁得知。前后际断处，一念不生时。
西亭晚寂寞，莺散柳阴繁。水户帘不卷，风床席自翻。
忽闻车马客，来访蓬蒿门。况是张常侍，安得不开尊。
池馆清且幽，高怀亦如此。有时帘动风，尽日桥照水。
身不经营物，心不思量事。但恐绮与里，只如吾气味。
新树低如帐，小台平似掌。六尺白藤床，一茎青竹杖。
开襟何处好，竹下池边地。馀热体犹烦，早凉风有味。
汲泉洒小台，台上无纤埃。解带面西坐，轻襟随风开。
鬓毛霜一色，光景水争流。易过唯冬日，难销是老愁。
以此称公事，将何销俸钱。虽非好官职，岁久亦妨贤。
长夜君先去，残年我几何。秋风满衫泪，泉下故人多。
幸免非常病，甘当本分衰。眼昏灯最觉，腰瘦带先知。
树叶霜红日，髭须雪白时。悲愁缘欲老，老过却无悲。
南国碧云客，东京白首翁。松江初有月，伊水正无风。
起戴乌纱帽，行披白布裘。炉温先暖酒，手冷未梳头。
早起烟霜白，初寒鸟雀愁。诗成遣谁和，还是寄苏州。
老鹤风姿异，衰翁诗思深。素毛如我鬓，丹顶似君心。
松际雪相映，鸡群尘不侵。殷勤远来意，一只重千金。
尊里看无色，杯中动有光。自君抛我去，此物共谁尝。
世上强欺弱，人间醉胜醒。自君抛我去，此语更谁听。
倚棹谁为伴，持杯自问身。心情多少在，六十二三人。
柳老香丝宛，荷新钿扇圆。残春深树里，斜日小楼前。
手里一杯满，心中百事休。春应唯仰醉，老更不禁愁。
弱柳缘堤种，虚亭压水开。条疑逐风去，波欲上阶来。
翠羽偷鱼入，红腰学舞回。春愁正无绪，争不尽残杯。
夏早日初长，南风草木香。肩舆颇平稳，涧路甚清凉。
萧洒秋临水，沉吟晚下山。长闲犹未得，逐日且偷闲。
唯置床临水，都无物近身。清风散发卧，兼不要纱巾。
楼月纤纤早，波风袅袅新。光阴与时节，先感是诗人。
移晚校一月，花迟过半年。红开杪秋日，翠合欲昏天。
白露滴未死，凉风吹更鲜。后时谁肯顾，唯我与君怜。
老去愧妻儿，冬来有劝词。暖寒从饮酒，冲冷少吟诗。
战胜心还壮，斋勤体校羸。由来世间法，损益合相随。
渐老只谋欢，虽贫不要官。唯求造化力，试为驻春看。
大旆拥金羁，书生得者稀。何劳问官职，岂不见光辉。
夜饮归常晚，朝眠起更迟。举头中酒后，引手索茶时。
山僧对棋坐，局上竹阴清。映竹无人见，时闻下子声。
水色昏犹白，霞光暗渐无。风荷摇破扇，波月动连珠。
小宅里闾接，疏篱鸡犬通。渠分南巷水，窗借北家风。
新酒此时熟，故人何日来。自从金谷别，不见玉山颓。
见苦方知乐，经忙始爱闲。未闻笼里鸟，飞出肯飞还。
闲倾残酒后，暖拥小炉时。舞看新翻曲，歌听自作词。
紫绶白髭须，同年二老夫。论心共牢落，见面且欢娱。
远草初含色，寒禽未变声。东岩最高石，唯我有题名。
老须为老计，老计在抽簪。山下初投足，人间久息心。
乱藤遮石壁，绝涧护云林。若要深藏处，无如此处深。
灰宿温瓶火，香添暖被笼。晓晴寒未起，霜叶满阶红。
闲尝黄菊酒，醉唱紫芝谣。称意那劳问，请钱不早朝。
焰细灯将尽，声遥漏正长。老人秋向火，小女夜缝裳。
菊悴篱经雨，萍销水得霜。今冬暖寒酒，先拟共君尝。
凄清冬夜景，摇落长年情。月带新霜色，砧和远雁声。
暖怜炉火近，寒觉被衣轻。枕上酬佳句，诗成梦不成。
料合同惆怅，花残酒亦残。醉心忘老易，醒眼别春难。
独出虽慵懒，相逢定喜欢。还携小蛮去，试觅老刘看。
霜杀中庭草，冰生后院池。有风空动树，无叶可辞枝。
十月苦长夜，百年强半时。新开一瓶酒，那得不相思。
醉依香枕坐，慵傍暖炉眠。洛下闲来久，明朝是十年。
病来知少客，谁可以为娱。日晏开门未，秋寒有酒无。
钟乳三千两，金钗十二行。妒他心似火，欺我鬓如霜。
暮齿忽将及，同心私自怜。渐衰宜减食，已喜更加年。
春变烟波色，晴添树木光。龙泉信为美，莫忘午桥庄。
新晴夏景好，复此池边地。烟树绿含滋，水风清有味。
便成林下隐，都忘门前事。骑吏引归轩，始知身富贵。
更添砧引思，难与簟相亲。此境谁偏觉，贫闲老瘦人。
庭芜凄白露，池色澹金波。况是初长夜，东城砧杵多。
须白面微红，醺醺半醉中。百年随手过，万事转头空。
卧疾瘦居士，行歌狂老翁。仍闻好事者，将我画屏风。
郡守轻诗客，乡人薄钓翁。解怜徐处士，唯有李郎中。
霞光红泛艳，树影碧参差。莫虑言归晚，牛家有宿期。
霁月光如练，盈庭复满池。秋深无热后，夜浅未寒时。
露叶团荒菊，风枝落病梨。相思懒相访，应是各年衰。
苦乐心由我，穷通命任他。坐倾张翰酒，行唱接舆歌。
台亭留尽在，宾客散何之。唯有萧条雁，时来下故池。
末疾徒云尔，余年有几何。须知差与否，相去校无多。
丝管闻虽乐，风沙见亦愁。望乡心若苦，不用数登楼。
枕上惊新岁，花前念旧欢。是身老所逼，非意病相干。
风月情犹在，杯觞兴渐阑。便休心未伏，更试一春看。
水积春塘晚，阴交夏木繁。舟船如野渡，篱落似江村。
引棹寻池岸，移尊就菊丛。何言济川后，相访钓船中。
白首故情在，青云往事空。同时六学士，五相一渔翁。
门有医来往，庭无客送迎。病销谈笑兴，老足叹嗟声。
曙早灯犹在，凉初簟未收。新晴好天气，谁伴老人游。
池畔最平处，树阴新合时。移床解衣带，坐任清风吹。
举棹鸟先觉，垂纶鱼未知。前头何所有，一卷晋公诗。
冷竹风成韵，荒街叶作堆。欲寻联句卷，先饮暖寒杯。
帽为迎霜戴，炉因试火开。时时还有客，终不当君来。
去家才百里，为客只三旬。已念纱窗下，应生宝瑟尘。
遍数故交亲，何人得六旬。今年已入手，余事岂关身。
困立攀花久，慵行上马迟。若为将此意，前字与僧期。
法为因缘立，心从次第修。中宵问真偈，有住是吾忧。
数日自穿凿，引泉来近陂。寻渠通咽处，绕岸待清时。
深好求鱼养，闲堪与鹤期。幽声听难尽，入夜睡常迟。
秋声依树色，月影在蒲根。淹泊方难遂，他宵关梦魂。
晚木初凋柳，秋丛欲败兰。哀猿自相叫，乡泪好无端。
自念数年间，两手中藏钩。于心且无恨，他日为我羞。
文翰走天下，琴尊卧洛阳。贞元朝士尽，新岁一悲凉。
名早缘才大，官迟为寿长。时来知病已，莫叹步趋妨。
幽兴惜瑶草，素怀寄鸣琴。三奏月初上，寂寥寒江深。
始兼泉向细，稍杂更声促。百虑自萦心，况有人如玉。
西风屡鸣雁，东郊未升日。繁烟幕幕昏，暗骑萧萧出。
望云愁玉塞，眠月想蕙质。借问露沾衣，何如香满室。
所嗟回棹晚，倍结离情密。无贪合浦珠，念守江陵橘。
凝鲜雾渚夕，阳艳绿波风。鱼游乍散藻，露重稍欹红。
何处春先到，桥东水北亭。冻花开未得，冷酒酌难醒。
千峰白露后，云壁挂残灯。曙色海边日，经声松下僧。
藻变朝天服，珠怀委地言。那令蓬蒿客，兹席未离尊。
泛棹若流萍，桂寒山更青。望云生碧落，看日下沧溟。
灯白霜气冷，室虚松韵深。南阳三顾地，幸偶价千金。
匡山一亩宫，尚有桂兰丛。凿壁年虽异，穿杨志幸同。
窗灯寒几尽，帘雨晓阶愁。何以禅栖客，灰心在沃州。
惨戚损志抱，因君时解颜。重叹今夕会，复在几夕间。
云居避世客，发白习儒经。有地水空绿，无人山自青。
逐客指天涯，人间此路赊。地图经大庾，水驿过长沙。
白首年空度，幽居俗岂知。败蕉依晚日，孤鹤立秋墀。
风鸣云外钟，鹤宿千年松。相思杳不见，月出山重重。
惜岁岁今尽，少年应不知。凄凉数流辈，欢喜见孙儿。
暗减一身力，潜添满鬓丝。莫愁花笑老，花自几多时。
再入青锁闱，忝官诚自非。拂尘惊物在，开户似僧归。
积草渐无径，残花犹洒衣。禁垣偏日近，行坐是恩辉。
秋日并州路，黄榆落故关。孤城吹角罢，数骑射雕还。
帐幕遥临水，牛羊自下山。征人正垂泪，烽火起云间。
自怜牛马走，未识犬羊心。一月无消息，西看日又沉。
曾对金銮直，同依玉树阴。雪英飞舞近，烟叶动摇深。
素萼年年密，衰容日日侵。劳君想华发，近欲不胜簪。
病来羞滞楚，西去欲迷秦。憔悴此时久，青山归四邻。
三生尘梦醒，一锡衲衣轻。此去家林近，飘飘物外情。
有客棹扁舟，相逢不暂留。衣冠重文物，诗酒足风流。
官路生归兴，家林想旧游。临岐分手后，乘月过苏州。
曲径荒秋草，衡茅掩夕曛。相思不相见，愁绝赋停云。
潇洒碧玉枝，清风追晋贤。数点渭川雨，一缕湘江烟。
无客空尘榻，闲门闭草庐。不胜岑绝处，高卧半床书。
曲径绕丛林，钟声杂梵音。松风吹定衲，萝月照禅心。
画史名当代，声华重两京。临岐分手处，无奈别离生。
十年江汉客，几度帝京游。迹比风前叶，身如水上鸥。
醉吟愁里月，羞对镜中秋。怅望频回首，西风忆故丘。
京国久知名，江河近识荆。不辞今日醉，便有故人情。
兹晨戒流火，商飙早已惊。云天收夏色，木叶动秋声。
风艳霏霏去，羁人处处游。明年纵相见，不在此枝头。
晚来林沼静，独坐间瓢尊。向己非前迹，齐心欲不言。
相见又相别，大江秋水深。悲欢一世事，去住两乡心。
别中还梦别，悲后更生悲。觉梦俱千里，追随难再期。
雨湿渡头草，风吹坟上花。却驱羸马去，数点归林鸦。
香阁更衣处，尘蒙喷草痕。连嘶将忍泪，俱恋主人门。
河耿月凉时，牵牛织女期。欢娱方在此，漏刻竟由谁。
露下凉生簟，无人月满庭。难闻逆河浪，徒望白榆星。
树绕孤栖鹊，窗飞就暗萤。移时宿兰影，思共习芳馨。
五月行将近，三年客未回。梦成千里去，酒醒百忧来。
欲隐从龙质，仍余触石文。霏微依碧落，仿佛误非云。
累年无的信，每夜梦边城。袖掩千行泪，书封一尺情。
凤沼才难尽，余思凿西湖。珍木罗修岸，冰光映坐隅。
乔木挂斗邑，水驿坏门开。向月片帆去，背云行雁来。
晚年名利迹，宁免路岐哀。前计不能息，若为玄鬓回。
荒居无四邻，谁肯访来频。古树秋中叶，他乡病里身。
文字元无底，功夫转到难。苦心三百首，暂请侍郎看。
清气宿我心，结为清泠音。一夜吟不足，君来相和吟。
敢竞桃李色，自呈刀尺功。蝶犹迷剪翠，人岂辨裁红。
野酌乱无巡，送君兼送春。明年春色至，莫作未归人。
自君之出矣，宝镜为谁明。思君如陇水，长闻呜咽声。
八树拂丹霄，四时青不凋。秋风何处起，先袅最长条。
袅袅古堤边，青青一树烟。若为丝不断，留取系郎船。
绮霞明赤岸，锦缆绕丹枝。楚客正愁绝，西风且莫吹。
游丝何所似，应最似春心。一向风前乱，千条不可寻。
无风才到地，有风还满空。缘渠偏似雪，莫近鬓毛生。
雨绝苍苔地，月斜青草阶。蛩鸣谁不怨，况是正离怀。
枫岸月斜明，猿啼旅梦惊。愁多肠易断，不待第三声。
那言柳乱垂，尽日任风吹。欲识千条恨，和烟折一枝。
倾心曾向日，在手幸摇风。羡尔逢提握，知名自谢公。
幽深红叶寺，清净白毫僧。古殿长鸣磬，低头礼昼灯。
爱此溪水闲，乘流兴无极。击楫怕鸥惊，垂竿待鱼食。
湖与元气通，风波浩难止。天外贾客归，云间片帆起。
龟游莲叶上，鸟宿芦花里。少女棹舟归，歌声逐流水。
青山日将暝，寂寞谢公宅。竹里无人声，池中虚月白。
荒庭衰草遍，废井苍苔积。唯有清风闻，时时起泉石。
旷望登古台，台高极人目。叠嶂列远空，闲花杂平陆。
白云入窗牖，野翠生松竹。欲览碑上文，苔侵岂堪读。
龙吟曾未听，凤曲吹应好。不学蒲柳凋，贞心常自保。
云山万重隔，音信千里绝。春去秋复来，相思几时歇。
丁令辞世人，拂衣向仙路。伏炼九丹成，方随五云去。
松萝蔽幽洞，桃杏深隐处。不知曾化鹤，辽海归几度。
迥出江水上，双峰自相对。岸映松色寒，石分浪花碎。
四海兵初偃，平津阁正开。谁知大炉火，还有不然灰。
星汉转寒更，伊余索寞情。钟催归梦断，雁引远愁生。
危壁兰光暗，疏帘露气清。闲庭聊一望，海日未分明。
停桡横水中，举目孤烟外。借问吴溪人，谁家有山卖。
剑客不夸貌，主人知此心。但营纤毫义，肯计千万金。
杖策倚柴门，泉声隔岸闻。夕阳诸岭出，晴雪万山分。
乱雪从教舞，回风任听吹。春寒能作底，已被柳条欺。
寒空五老雪，斜月九江云。钟声知何处，苍苍树里闻。
银地秋月色，石梁夜溪声。谁知屐齿尽，为破烟苔行。
家寄茅洞中，身游越城下。宁知许长史，不忆陈司马。
一株金染密，数亩碧鲜疏。避暑临溪坐，何妨直钓鱼。
倒打钱塘郭，长驱白浪花。吞吴休得也，输却五千家。
岩石在朱户，风泉当翠楼。始知岘亭赏，难与清晖留。
馀景淡将夕，凝岚轻欲收。东山有归志，方接赤松游。
旧赏烟霄远，前欢岁月移。今来想颜色，还似忆琼枝。
半壁悬秋日，空林满夕尘。只应双鹤吊，松路更无人。
霄外鸿初返，檐间燕已归。不因烟雨夕，何处梦阳台。
奇峰百仞悬，清眺出岚烟。迥若戈回日，高疑剑倚天。
桃柳谿空在，芙蓉客暂依。谁怜济川楫，长与夜舟归。
流水音长在，青霞意不传。独悲形解后，谁听广陵弦。
清景持芳菊，凉天倚茂松。名山何必去，此地有群峰。
后学方成市，吾师又上宾。洞天应不夜，源树只如春。
赋感邻人笛，诗留夫子墙。延年如有作，应不用山王。
松倚苍崖老，兰临碧洞衰。不劳邻舍笛，吹起旧时悲。
应知禽鱼侣，合与薜萝亲。遥忆平皋望，溪烟已发春。
遥思寒食后，野老林下醉。月照一山明，风吹百花气。
飞泉与万籁，仿佛疑箫吹。不待曙华分，已应喧鸟至。
兰气入幽帘，禽言傍孤枕。晨兴步岩径，更酌寒泉饮。
龙门有开士，爱我春潭碧。清景出东山，闲来玩松石。
巢燕衔泥疾，檐虫挂网高。闲思春谷事，转觉宦途劳。
虫网垂应遍，苔痕染更鲜。何人及身在，归对老僧禅。
山中有所忆，夏景始清幽。野竹阴无日，岩泉冷似秋。
初归故乡陌，极望且徐轮。近野樵蒸至，平泉烟火新。
簪组十年梦，园庐今夕情。谁怜故乡月，复映碧潭生。
皓彩松上见，寒光波际轻。还将孤赏意，暂寄玉琴声。
高秋惭非隐，闲林喜退居。老农争席坐，稚子带经锄。
幽居近谷西，乔木与山齐。野竹连池合，岩松映雪低。
雪覆寒溪竹，风卷野田蓬。四望无行迹，谁怜孤老翁。
非高柳下逸，自爱竹林闲。才异居东里，愚因在北山。
昔我伊原上，孤游竹树间。人依红桂静，鸟傍碧潭闲。
风静阴满砌，露浓香入衣。恨无金谷妓，为我奏思归。
槿篱悬落照，松径长新苔。向夕亭皋望，游禽几处回。
幽溪人未去，芳草行应碍。遥忆紫藤垂，繁英照潭黛。
幽居人世外，久厌市朝喧。苍翠连双阙，微茫认九原。
向老多悲恨，凄然念一丘。岩泉终古在，风月几年游。
台岭生奇树，佳名世未知。纤纤疑大菊，落落是松枝。
吾爱山中树，繁英满目鲜。临风飘碎锦，映日乱非烟。
未若凌云柏，常能终岁红。晨霞与落日，相照在岩中。
紫艳映渠鲜，轻香含露洁。离居若有赠，暂与幽人折。
欲起摇荷盖，闲飞溅水珠。不能常泛泛，惟作逐波凫。
西园最多趣，永日自忘归。石濑流清浅，风岑澹翠微。
晓翻红药艳，晴袅碧潭辉。独望娟娟月，宵分半掩扉。
昔见历阳山，鸡笼已孤秀。今看海峤树，翠盖何幽茂。
莫辨幽兰丛，难分翠禽翼。迟迟洲渚步，临眺忘餐食。
日落见林静，风行知谷虚。田家故人少，谁肯共焚鱼。
蕙草春已碧，兰花秋更红。四时发英艳，三径满芳丛。
秀色濯清露，鲜辉摇惠风。王孙未知返，幽赏竟谁同。
七十难可期，一丘乃微尚。遥怀少室山，常恐非吾望。
常爱仙都山，奇峰千仞悬。迢迢一何迥，不与众山连。
忽逢海峤石，稍慰平生忆。何以慰我心，亭亭孤且直。
今来碧梧下，迥出秋潭上。岁晚苔藓滋，怀贤益惆怅。
晨霞耀丹景，片片明秋日。兰泽多众芳，妍姿不相匹。
余心怜白鹭，潭上日相依。拂石疑星落，凌风似雪飞。
碧沙常独立，清景自忘归。所乐惟烟水，徘徊恋钓矶。
昔日任公子，期年钓此鱼。无由见成岳，聊喜识专车。
皎皎连霜月，高高映碧渠。陶潜虽好事，观海只披图。
冲网忽见羁，故山从此辞。无由碧潭饮，争接绿萝枝。
遥知碧峰首，独立烟岚内。此石依五松，苍苍几千载。
必是归星渚，先求历斗牛。还疑烟雨霁，仿佛是嵩丘。
严光隐富春，山色谿又碧。所钓不在鱼，挥纶以自适。
衰疾常怀土，郊园欲掩扉。虽知明目地，不及有身归。
忽忆岩中雪，谁人拂薜萝。竹梢低未举，松盖偃应多。
昔年将出谷，几日对辛夷。倚树怜芳意，攀条惜岁滋。
寒塘数树梅，常近腊前开。雪映缘岩竹，香侵泛水苔。
遥思清景暮，还有野禽来。谁是攀枝客，兹辰醉始回。
虽游洛阳道，未识故园花。晓忆东谿雪，晴思冠岭霞。
谷深兰色秀，村迥柳阴斜。怅望龙门晚，谁知小隐家。
梳风白鹭起，拂水彩鸳翔。最羡归飞燕，年年在故乡。
遥闻碧潭上，春晚紫藤开。水似晨霞照，林疑彩凤来。
清香凝岛屿，繁艳映莓苔。金谷如相并，应将锦帐回。
忽闻樵客语，暂慰野人心。幽径芳兰密，闲庭秀木深。
闻君采奇石，剪断赤城霞。潭上倒虹影，波中摇日华。
仙岩接绛气，谿路杂桃花。若值客星去，便应随海槎。
自有此山川，于今几太守。近世二千石，毕公宣化厚。
昔日征黄绮，余惭在凤池。今来招隐士，恨不见琼枝。
云安公主贵，出嫁五侯家。天母亲调粉，日兄怜赐花。
催铺百子帐，待障七香车。借问妆成未，东方欲晓霞。
怪得北风急，前庭如月辉。天人宁许巧，剪水作花飞。
连骑出都门，秋蝉噪高柳。落日辞故人，自醉不关酒。
不资冬日秀，为作暑天寒。先植诚非凤，来翔定是鸾。
雨合飞危砌，天开卷晓窗。齐平联郭柳，带绕抱城江。
顾渚吴商绝，蒙山蜀信稀。千丛因此始，含露紫英肥。
禾黍正离离，南园剪白芝。细腰沈赵女，高髻唱蛮姬。
霜树鸟栖夜，空街雀报明。碧山相倚暮，归雁一行斜。
春事日已歇，池塘旷幽寻。残红披独坠，初绿间浅深。
日色欺清镜，槐膏点白衣。无成归故里，自觉少光辉。
叶叶归边骑，风头万里干。金装腰带重，铁缝耳衣寒。
榜前潜制泪，众里自嫌身。气味如中酒，情怀似别人。
暖风张乐席，晴日看花尘。尽是添愁处，深居乞过春。
名利生愁地，贫居岁月移。买书添架上，断酒过花时。
部列雕金榜，题存刻石铭。永添鸿宝集，莫杂小乘经。
君咏风月夕，余当童稚年。闲窗读书罢，偷咏左司篇。
清净此道宫，层台复倚空。偶时三伏外，列席九霄中。
平视云端路，高临树杪风。自怜荣末座，前日别池笼。
从公城上来，秋近绝纤埃。楼古秦规在，江分蜀望开。
念来若望神，追往如话梦。梦神不无迹，谁使烦心用。
宿心不觉远，事去劳追忆。旷古川上怀，东流几时息。
门前青山路，眼见归不得。晓梦云月光，过秋兰蕙色。
且攀隋宫柳，莫忆江南春。师有怀乡志，未为无事人。
风流东晋后，外学入僧家。独唱郢中雪，还游天际霞。
孤高知胜鹤，清雅似闻琴。此韵书珍重，烦师出定吟。
平沙大河急，细雨二陵秋。感此添离恨，年光不少留。
寝门来哭夜，此月小祥初。风意犹忆瑟，萤光乍近书。
讵能辉绣服，安得似芸香。所报何珍重，清明胜夜光。
何必到海岳，境幽机自闲。兹焉得高趣，高步谢东山。
江树欲含曛，清歌一送君。征骖辞荔浦，别袂暗松云。
云影蔽遥空，无端淡复浓。两旬绵密雨，二月似深冬。
身坐众香国，蒲团诗思新。一贫曾累我，此兴未输人。
塞雁冲寒过，山云傍槛飘。此身何所似，天地一渔樵。
易作神仙侣，难忘父子情。道人应识我，未肯说长生。
原中多阴雨，惟留一室明。自宜居静者，谁得问先生。
深井泉香出，危沙药更荣。全家笑无辱，曾不见戈兵。
细草沿阶长，高萝出石悬。向来名姓茂，空被外情牵。
群动能归计，吾生亦谩勤。尘缘难著眼，晚兴寄青云。
衣冠零落久，今日事堪伤。厨起青烟薄，门开白日长。
残梅欹古道，名石卧颓墙。山色依然好，兴衰未可量。
树拥溪边阁，山浮雨后岚。白头归未得，梦里望江南。
暝色沧州迥，秋声玉峡长。只因江上月，不觉过浔阳。
晚泊长江口，寒沙白似霜。年光流不尽，东去水声长。
越女收龙眼，蛮儿拾象牙。长安千万里，走马送谁家。
暝色护楼台，阴云昼未开。一尘无处著，花雨遍苍苔。
高堂流月明，万籁不到耳。一听清心魂，飞絮春纷起。
晚市人烟合，归帆带夕阳。栖迟未归客，犹著锦衣裳。
窗户尽萧森，空阶凝碧阴。不缘冰雪里，为识岁寒心。
翠馀长染柳，香重欲薰梅。但道行云去，应随魂梦来。
自为应仙才，丹砂炼几回。山秋梦桂树，月晓忆瑶台。
雨雪依岩避，烟云逐步开。今朝龙仗去，早晚鹤书来。
天外归鸿断，漳南别路赊。闻君同旅舍，几得梦还家。
露花浮翠瓦，鲜思起芳丛。此际断客梦，况复别志公。
重归能几日，物意早如春。暖色先骊岫，寒声别雁群。
川光如戏剑，帆态似翔云。为报东园蝶，南枝日已曛。
泣葬一枝红，生同死不同。金钿坠芳草，香绣满春风。
旧日闻箫处，高楼当月中。梨花寒食夜，深闭翠微宫。
今日步春草，复来经此道。江神也世情，为我风色好。
落尽万株红，无人解系风。今朝芳径里，惆怅锦机空。
买地不惜钱，为多芳桂丛。所期在清凉，坐起闻香风。
万籁不在耳，寂寥心境清。无妨数茎竹，时有萧萧声。
湘水终日流，湘妃昔时哭。美色已成尘，泪痕犹在竹。
夜吟秋山上，袅袅秋风归。月色清且冷，桂香落人衣。
万古湘江竹，无穷奈怨何。年年长春笋，只是泪痕多。
香销连理带，尘覆合欢杯。懒卧相思枕，愁吟夜起来。
家在洞水西，身作兰渚客。天昼无纤云，独坐空江碧。
世人从扰扰，独自爱身闲。美景当新霁，随僧过远山。
傍临玉光润，时泻苔花密。往往惊游鳞，尚疑垂钓日。
酬恩不顾名，走马觉身轻。迢递河边路，苍茫塞上城。
见说为官处，烟霞思不穷。夜猿啼户外，瀑水落厨中。
名药人难识，仙山路易通。还应施静化，谁复与君同。
失意寻归路，亲知不复过。家山去城远，日月在船多。
春色三千里，愁人意未开。木梢穿栈出，雨势隔江来。
荒馆因花宿，深山羡客回。相如何物在，应只有琴台。
剑阁和铭峭，巴江带字流。从来皆惜别，此别复何愁。
上将得良策，恩威作长城。如今并州北，不见有胡兵。
晋野雨初足，汾河波亦清。所从古无比，意气送君行。
赤府从军美，儒衣结束轻。凉飙下山寺，晓浪满关城。
闲坐饶诗景，高眠长道情。将军不战术，计日立功名。
吟诗掷酒船，仙掌白楼前。从事关中贵，主人天下贤。
仆射陂前郡，清高越四邻。丹霄凤诏下，太守虎符新。
雾湿关城月，花香驿路尘。连枝相庭树，岁岁一家春。
市连风浪动，帆彻海门遥。饮尽樽中酒，同年同寂寥。
路遥嘶白马，林断出红旌。功业今应立，淮西有劲兵。
春雪离京厚，晨钟近塞迟。亦知莲府客，夜坐喜同师。
从马唯提酒，防身不要兵。从来皆作使，君去是时平。
何物随身去，六经与一琴。辞家计已久，入谷住应深。
偶坐僧同石，闲书叶满林。业成须谒帝，无贮白云心。
怀中天子书，腰下使君鱼。瀑布和云落，仙都与世疏。
远程兼水陆，半岁在舟车。相送难相别，南风入夏初。
白须芸阁吏，羸马月中行。庄僻难寻路，官闲易出城。
看山多失饭，过寺故题名。秋日田家作，唯添集卷成。
谷静云生石，天寒雪覆松。我为公府系，不得此相从。
果熟猿偷乱，花繁鸟语重。今来为客去，惜取最高峰。
林中愁不到，城外老应迟。喧寂一为别，相逢未有期。
兄寒弟亦饥，力学少闲时。何路免为客，无门卖得诗。
几人携酒送，独我入山迟。少小同居止，今朝始别离。
风沙去国远，雨雪换衣频。若问凉州事，凉州多汉人。
送客客为谁，朱门处士稀。唯修曾子行，不著老莱衣。
古寺随僧饭，空林共鸟归。壶中驻年药，烧得献庭闱。
饯席离人起，贪程醉不眠。风沙移道路，仆马识山川。
塞树花开小，关城雪下偏。胡尘今已尽，应便促朝天。
劝君缓上车，乡里有吾庐。未得同归去，空令相见疏。
山晴栖鹤起，天晓落潮初。此庆将谁比，献亲冬集书。
乡书落姓名，太守拜亲荣。访我波涛郡，还家雾雨城。
白云修道者，归去春风前。玉简通仙籍，金丹驻母年。
锦文江一色，酒气雨相连。众说君平死，真师易义全。
送君一壶酒，相别野庭边。马上过秋色，舟中到锦川。
峡猿啼夜雨，蜀鸟噪晨烟。莫便不回首，风光促几年。
晴日移虹影，空山出鹤声。老郎闲未得，无计此中行。
出家侍母前，至孝自通禅。伏日江头别，秋风樯下眠。
踏碎作赋笔，驱车出上京。离筵俯岐路，四坐半公卿。
守命贫难掷，忧身梦数惊。今朝赴知己，休咏苦辛行。
子规啼欲死，君听固无愁。阙下声名出，乡中意气游。
东川横剑阁，南斗近刀州。神圣题前字，千人看不休。
秋风离九陌，心事岂云安。曾是求名苦，当知此去难。
晓陌事戎装，风流粉署郎。机筹通变化，除拜出寻常。
地冷饶霜气，山高碍雁行。应无离别恨，车马自生光。
寄家临禹穴，乘传出秦关。霜落橘满地，潮来帆近山。
相门宾益贵，水国事多闲。晨省高堂后，余欢杯酒间。
路寻丹壑断，人近白云居。幽石题名处，凭君亦记余。
罗刹楼头醉，送君西入京。秦吴无限地，山水半分程。
谢守青山宅，山孤宅亦平。池塘无复见，春草野中生。
常日登楼望，今朝送客行。殷勤拂石壁，为我一书名。
溪寂钟还度，林昏锡独鸣。朝簪抽未得，此别岂忘情。
吏事日纷然，无因到佛前。劳师相借问，知我亦通禅。
夏尽滩声出，潮来日色微。郡斋师去后，寂寞夜吟稀。
水云晴亦雨，山木夜多风。闻结西方社，尚书待远公。
昨来送君处，亦是九衢中。此日殷勤别，前时寂寞同。
鸟啼寒食雨，花落暮春风。向晚离人起，筵收樽未空。
日日思朝位，偷闲城外行。唯求采药者，不道在官名。
好异嫌山浅，寻幽喜径生。病来文字拙，不要把归城。
野客狂无过，诗仙瘦始真。秋风千里去，谁与我相亲。
病童随瘦马，难算往来程。野寺僧相送，河桥酒滞行。
狂发吟如哭，愁来坐似禅。新诗有几首，旋被世人传。
出处难相见，同城似异乡。点兵寻户籍，烧药试仙方。
微俸还同请，唯君独自闲。地偏无驿路，药贱管仙山。
岁满休为吏，吟诗著白衣。爱山闲卧久，在世此心稀。
自闻憔客说，无计得相寻。几世传高卧，全家在一林。
养情书览苦，采药路多深。愿得为邻里，谁能说此心。
日日新诗出，城中写不禁。清高疑对竹，闲雅胜闻琴。
门户饶秋景，儿童解冷吟。云山今作主，还借外人寻。
此宵欢不接，穷岁信空还。何计相寻去，严风雪满关。
郡中饶野兴，过客亦淹留。看月江楼晓，寻山石径秋。
意归何处老，谁免此生愁。长爱东林子，安禅百事休。
幽处寻书坐，朝朝闭竹扉。山僧封茗寄，野客乞诗归。
闭门常不出，惟觉长庭莎。朋友来看少，诗书卧读多。
静愁惟忆醉，闲走不胜眠。惆怅东门别，相逢知几年。
九衢寒雾敛，双阙曙光分。彩仗迎春日，香烟接瑞雪。
秋思朝来起，侵人暑稍微。晓眠离北户，午饭尚生衣。
山静云初白，枝高果渐稀。闻君家海上，莫与燕同归。
山海禅皆遍，华夷佛岂殊。何因接师话，清净在斯须。
幽居邻里少，江际复山阿。潮去蝉声出，天晴鹤语多。
别路在春色，故人云梦中。鸟啼三月雨，蝶舞百花风。
烟束远山碧，霞欹落照红。想君登此兴，回首念飘蓬。
吟寒应齿落，才峭自名垂。地远山重叠，难传相忆词。
寂寞荒原下，南山只隔篱。家贫唯我并，诗好复谁知。
草色无穷处，虫声少尽时。朝昏鼓不到，闲卧益相宜。
相别何容易，相逢便岁年。客来嫌路远，谁得到君边。
乌府偶为吏，沧江长在心。忆君难就寝，烛灭复星沉。
萧萧一亩宫，种菊十馀丛。采摘和芳露，封题寄病翁。
闲云春影薄，孤磬夜声长。何计休为吏，从师老草堂。
白阁峰头雪，城中望亦寒。高僧多默坐，清夜到明看。
世上无诸苦，林间只一餐。尝闻南北教，所得比师难。
暑天难可度，岂复更持觞。树里鸣蝉咽，宫中午漏长。
莲华峰下郡，仙洞亦难胜。闾里苍苔水，虚空瀑布冰。
穷愁山影峭，独夜漏声长。寂寞难成寐，寒灯侵晓光。
十二门中寺，诗僧寺独幽。多年松色别，后夜磬声秋。
日出月复没，悠悠昏与明。修持经几劫，清净到今生。
是法修行遍，方栖不二门。随缘嫌寺著，见性觉经繁。
所叹身将老，始闻师一言。尘沙千万劫，劫尽佛长存。
海上归难遂，人间事尽虚。赖师方便语，渐得识真如。
流年何处在，白日每朝新。闻有长生术，将求未有因。
树宿山禽静，池通野水遥。何因同此醉，永望思萧条。
几看春草绿，又见塞鸿过。未有进身处，忍教抛薜萝。
秋霁露华结，夜深人语稀。殷勤故山路，谁与我同归。
白石师何在，师禅白石中。无情云可比，不食鸟难同。
渐老病难理，久贫吟益空。赖君时访宿，不避北斋风。
几生通佛性，一室但香烟。结得无为社，还应有宿缘。
不行门外地，斋戒得清真。长食施来饭，深居锁定身。
朝昏常傍佛，起坐省逢人。非独心常净，衣无一点尘。
县斋还寂寞，夕雨洗苍苔。清气灯微润，寒声竹共来。
虫移上阶近，客起到门回。想得吟诗处，唯应对酒杯。
会解如来意，僧家独有君。开经对天子，骑马过声闻。
本寺远于日，新诗高似云。热时吟一句，凉冷胜秋分。
古磬声难尽，秋灯色更鲜。仍闻开讲日，湖上少鱼船。
久向空门隐，交亲亦不知。文高轻古意，官冷似前资。
自君离海上，垂钓更何人。独宿空堂雨，闲行九陌尘。
西方清净路，此路出何门。见说师知处，从来佛不言。
先生居处僻，荆棘与墙齐。酒好宁论价，诗狂不著题。
烧成度世药，踏尽上山梯。懒听闲人语，争如谷鸟啼。
带病吟虽苦，休官梦已清。何当学禅观，依止古先生。
终年城里住，门户似山林。客怪身名晚，妻嫌酒病深。
秋来梨果熟，行哭小儿饥。邻富鸡长往，庄贫客渐稀。
天远云空积，溪深水自微。此情对春色，尽醉欲忘机。
贫来许钱圣，梦觉见身愁。寂寞中林下，饥鹰望到秋。
诗书愁触雨，店舍喜逢山。旧业嵩阳下，三年未得还。
轻烟浮草色，微雨濯年华。乞假非关病，朝衣在酒家。
穷巷少芳菲，苍苔一径微。酒醒闻客别，年长送春归。
寂寂春将老，闲人强自欢。迎风莺语涩，带雨蝶飞难。
傍砌木初长，眠花景渐阑。临轩平目望，情思若为宽。
静思倾酒懒，闲望上楼频。为向春风道，明年早报春。
闲斋深夜静，独坐又闲行。密树月笼影，疏篱水隔声。
疏散永无事，不眠常夜分。月中松露滴，风引鹤同闻。
风色初晴利，虫声向晚长。此时如不饮，心事亦应伤。
帝里闲人少，谁同把酒杯。砚山篱下菊，今日几枝开。
晓角惊眠起，秋风引病来。长年归思切，更值雁声催。
落霞澄返照，孤屿隔微烟。极目思无尽，乡心到眼前。
霏微著草树，渐布与阶平。远近如空色，飘飏无落声。
飞鸦疑翅重，去马觉蹄轻。遥想故山下，樵夫应滞行。
亭亭千万里，三五复秋中。此夕光应绝，常时思不同。
旧山宁要去，此有濯缨泉。晓景松枝覆，秋光月色连。
行寻屐齿尽，坐对角巾偏。寂寂幽栖处，无妨请俸钱。
白鸟依窗宿，青蒲傍砌生。欲同渔父舍，须自减逢迎。
高是连幽树，穷应到曲池。纱巾灵寿杖，行乐复相宜。
不上酒家楼，池边日献酬。杯来转巴字，客坐绕方流。
泉眼高千尺，山僧取得归。架空横竹引，凿石透渠飞。
数日自穿池，引泉来近陂。寻渠通咽处，绕岸待清时。
深好求鱼养，闲堪与鹤期。幽声听难尽，入夜睡常迟。
营营是与非，前乐后还悲。今世已如此，他生愿似师。
禅房空旦暮，画壁半陈隋。绕径苍苔迹，幽人来是谁。
水石生异状，杉松无病枝。我来方谢雨，延滞失归期。
帝里谁无宅，青山只属君。闲窗连竹色，幽砌上苔文。
远近高低树，东西南北云。朝朝常独见，免被四邻分。
入门尘外思，苔径药苗间。洞里应生玉，庭前自有山。
帝城唯此静，朝客更谁闲。野鹤松中语，时时去复还。
古石生灵草，长松栖异禽。暮潮檐下过，溅浪湿衣襟。
幽栖一亩宫，清峭似山峰。邻里不通径，俸钱唯买松。
野人时寄宿，谷鸟自相逢。朝路床前是，谁知晓起慵。
闲居昼掩扉，门柳荫蔬畦。因病方收药，寻僧始度溪。
忆师眠复起，永夜思迢迢。月下门方掩，林中寺更遥。
钟声空下界，池色在清宵。终拟修禅观，窗间卷欲烧。
雪中疏磬度，林际晚风归。蔬食常来此，人间护净稀。
九经通大义，内典自应精。帘冷连松影，苔深减履声。
相逢幸此日，相失恐来生。觉路何门去，师须引我行。
九陌最幽寺，吾师院复深。烟霜同覆屋，松竹杂成林。
鸟语境弥寂，客来机自沈。早知能到此，应不戴朝簪。
上国千余里，逢春且胜游。暂闻新鸟戏，似解旅人愁。
有相无相身，唯师说始真。修篁半庭影，清磬几僧邻。
寺对远山起，幽居仍是师。斜阳通暗隙，残雪落疏篱。
松静鹤栖定，廊虚钟尽迟。朝朝趋府吏，来此是相宜。
偶寻灵迹去，幽径入氲氛。转壑惊飞鸟，穿山踏乱云。
年长归何处，青山未有家。赏春无酒饮，多看寺中花。
策杖度溪桥，云深步数劳。青猿吟岭际，白鹤坐松梢。
行行方避梦，又到谢亭来。举世皆如此，伊余何处回。
竹鲜多透石，泉洁亦无苔。坐与僧同语，谁能顾酒杯。
终日游山困，今朝始傍河。寻芳愁路尽，逢景畏人多。
秋蟾流异彩，斋洁上坛行。天近星辰大，山深世界清。
独立分幽岛，同行得静人。此欢宜稍滞，此去与谁亲。
数带长河水，千条弱柳风。暗思多少事，懒话与芝翁。
高楼初霁后，远望思无穷。雨洗青山净，春蒸大野融。
晓日襟前度，微风酒上生。城中会难得，扫壁各书名。
故人九寺长，邀我此同欢。永夜开筵静，中年饮酒难。
微风侵烛影，叠漏过林端。腊后分朝日，天明几刻残。
映花相劝酒，入洞各题名。疏野常如此，谁人信在城。
远钟惊漏压，微月被灯欺。此会诚堪惜，天明是别离。
竹里开华馆，珍羞次第尝。春风酒影动，晴日乐声长。
久坐难辞醉，衰年亦暂狂。殷勤还继烛，永夕梦相妨。
墙北走红尘，墙东接白云。山光衣上见，药气酒中闻。
此会诚堪惜，穷秋日又曛。人间唯有醉，醉后复何云。
味轻花上露，色似洞中泉。莫厌时时寄，须知法未传。
符印悬腰下，东山不得归。独行南北近，渐老往还稀。
西园春欲尽，芳草径难分。静语唯幽鸟，闲眠独使君。
密林生雨气，古石带潮文。虽去清秋远，朝朝见白云。
临江府署清，闲卧复闲行。苔藓疏尘色，梧桐出雨声。
渐除身外事，暗作道家名。更喜仙山近，庭前药自生。
鼓绝门方掩，萧条作吏心。露垂庭际草，萤照竹间禽。
竹屋临江岸，清宵兴自长。夜深倾北斗，叶落映横塘。
天下才弥小，关中镇最先。陇山望可见，惆怅是穷边。
献寿人皆庆，南山复北堂。从今千万日，此日又初长。
幽药禅僧护，高窗宿鸟窥。行人尽歌咏，唯子独能诗。
寒日南宫晚，闲吟半醉归。位高行路静，诗好和人稀。
古树苔文匝，遥峰雪色微。宁知逢彩笔，寂寞有光辉。
圣代无为化，郎中似散仙。晚眠随客醉，夜坐学僧禅。
萤影明苔藓，鸿声傍斗牛。犹分省署直，何日是归休。
九衢难会宿，况复是寒天。朝客清贫老，林僧默悟禅。
河倾月向西，九陌鼓声齐。尘静霜华远，烟生曙色低。
禁门人已度，宫树鸟犹栖。疏懒劳相问，登山有旧梯。
新居多野思，不似在京城。墙上云相压，庭前竹乱生。
一年离九陌，壁上挂朝袍。物外诗情远，人间酒味高。
思归知病长，失寝觉神劳。衰老无多思，因君把笔毫。
晴日偷将睡，秋山乞与诗。纵然眉得展，不似见君时。
不来知尽怪，失意懒春游。闻鸟宁惊梦，看花怕引愁。
闲居多僻静，犹恐道相违。只是夜深坐，那堪春未归。
看月空门里，诗家境有余。露寒僧梵出，林静鸟巢疏。
贡籍常同府，周行今一时。谏曹诚已忝，京邑岂相宜。
黑发年来尽，沧江归去迟。何时得携手，林下静吟诗。
日日在心中，青山青桂丛。高人多爱静，归路亦应同。
罢吏方无病，因僧得解空。新诗劳见问，吟对竹林风。
客吟多绕竹，僧饭只凭钟。向晚分归路，莓苔行迹重。
欲出心还懒，闲吟绕寝床。道书虫食尽，酒律客偷将。
愁至为多病，贫来减得狂。见君何所似，如热得清凉。
雨里难逢客，闲吟不复眠。虫声秋并起，林色夜相连。
爱酒此生里，趋朝未老前。终须携手去，沧海棹鱼船。
入门愁自散，不假见僧翁。花落煎茶水，松生醒酒风。
拂床寻古画，拔刺看新丛。别有游人见，多疑住此中。
黄金色未足，摘取且尝新。若待重阳日，何曾异众人。
秋蛩声尚在，切切起苍苔。久是忘情者，今还有事来。
微霜风稍静，圆月雾初开。此思谁能遣，应须执酒杯。
卧来扶不起，唯向主人嘶。惆怅东郊道，秋来雨作泥。
残雪飞屋里，片水落床头。尚胜凡花鸟，君能补缀不。
空山流水远，故国白云深。日夕谁来哭，唯应猿鸟吟。
修短皆由命，暗怀师出尘。岂知修道者，难免不亡身。
正愁闻更喜，沈醉见还醒。自是天才健，非关笔砚灵。
亲戚多离散，三年独在城。贫居深稳卧，晚学爱闲名。
茶烟熏杀竹，檐雨滴穿阶。无暇频相访，秋风寂寞怀。
明明复夜夜，胡子即成翁。唯是真知性，不来生灭中。
印马秋遮虏，蒸沙夜筑城。旧乡归不得，都尉负功名。
幽鸟偏栖竹，凡人笑种莎。近来难得酒，无计奈愁何。
波涛千里隔，抱疾亦相寻。会宿逢高士，辞归值积霖。
丛桑山店迥，孤烛海船深。尚有重来约，知无省阁心。
已当鸣雁夜，多事不同居。故疾离城晚，秋霖见月疏。
南游多老病，见说讲经稀。塞寺几僧在，关城空自归。
信是虚闲地，亭高亦有苔。绕池逢石坐，穿竹引山回。
果落纤萍散，龟行细草开。主人偏好事，终不厌频来。
山水叠层层，吾兄涉又登。挂帆春背雁，寻磬夜逢僧。
夏天多忆此，早晚得秋分。旧月来还见，新蝉坐忽闻。
惜别听边漏，窗灯落烬重。寒僧回绝塞，夕雪下穷冬。
余雾沉斜月，孤灯照落泉。何当闲事尽，相伴老溪边。
停桡因旧识，白发向波涛。以我往来倦，知君耕稼劳。
旧乡无子孙，谁共老青门。迢递早秋路，别离深夜村。
湖外谁相识，思归日日频。遍寻新住客，少见故乡人。
溪僧还共谒，相与坐寒天。屋雪凌高烛，山茶称远泉。
夜清更彻寺，空阔雁冲烟。莫怪多时话，重来又隔年。
转刺名山郡，连年别省曹。分题得客少，著价买书高。
唯留温药火，未写化金方。旧有山厨在，从僧请作房。
灌木藏岑色，天寒望即愁。高斋何日去，远瀑入城流。
野寺绝依念，灵山会遍行。老来披衲重，病后读经生。
乞食嫌村远，寻溪爱路平。多年柏岩住，不记柏岩名。
不觉月又尽，未归还到春。雪通庐岳梦，树匝草堂身。
泽雁和寒露，江槎带远薪。何年自此去，旧国复为邻。
贵邑清风满，谁同上宰心。杉松出郭外，雨电下嵩阴。
度雁方离垒，来僧始别岑。西池月才迥，会接一宵吟。
西峰残日落，谁见寂寥心。孤枕客眠久，两廊僧话深。
寒扉关雨气，风叶隐钟音。此爱东楼望，仍期别夜寻。
风高寒叶落，雨绝夜堂清。自说深居后，邻州亦不行。
细雨城蝉噪，残阳峤客过。旧山余业在，杳隔洞庭波。
黄叶下阶频，徐徐起病身。残秋萤出尽，独夜雁来新。
别业去千里，旧乡空四邻。孤舟寻几度，又识岳阳人。
坐禅山店暝，补衲夜灯微。巡礼何时住，相逢的是稀。
匹马无穷地，三年逐大军。算程淮邑远，起帐夕阳曛。
瀑浪行时漱，边笳语次闻。要传书札去，应到碛东云。
泉流通井脉，虫响出墙阴。夜静溪声彻，寒灯尚独吟。
竹庭瓶水新，深称北窗人。讲罢见黄叶，诗成寻旧邻。
锡阴迷坐石，池影露斋身。苦作南行约，劳生始问津。
春居无俗喧，时立涧前村。路远少来客，山深多过猿。
带岩松色老，临水杏花繁。除忆文流外，何人更可言。
潮回滩鸟下，月上客船明。他日南徐道，缘君又重行。
洗足北林去，远途今已分。麻衣行岳色，竹杖带湘云。
此行经岁近，唯约半年回。野渡人初过，前山云未开。
雁群逢晓断，林色映川来。清夜芦中客，严家旧钓台。
樯烟离浦色，芦雨入船声。如疾登云路，凭君寄此生。
野烟居舍在，曾约此重过。久雨初招客，新田未种禾。
夜虫鸣井浪，春鸟宿庭柯。莫为儿孙役，余生能几何。
草烟连野烧，溪雾隔霜钟。更遇樵人问，犹言过数峰。
孤鸟背林色，远帆开浦烟。悲君唯此别，不肯话回年。
风泉尽结冰，寒梦彻西陵。越信楚城得，远怀中夜兴。
树停沙岛鹤，茶会石桥僧。寺阁边官舍，行吟过几层。
坐久钟声尽，谈余岳影回。却思同宿夜，高枕说天台。
客话曾谁和，虫声少我吟。蒹葭半波水，夜夜宿边禽。
道至心极尽，宵晴瑟韵全。暂来还又去，未得坐经年。
故国知何处，西风已度关。归人值落叶，远路入寒山。
多难喜相识，久贫宁自闲。唯将往来信，遥慰别离颜。
丛木开风径，过从白昼寒。舍深原草合，茶疾竹薪干。
夕雨生眠兴，禅心少话端。频来觉无事，尽日坐相看。
积雨晴时近，西风叶满泉。相逢嵩岳客，共听楚城蝉。
宿馆横秋岛，归帆涨远田。别多还寂寞，不似剡中年。
沙井泉澄疾，秋钟韵尽迟。里闾还受请，空有向南期。
遥忆新安旧，扁舟往复还。浅深看水石，来往逐云山。
到县余花在，过门五柳闲。东征随子去，俱隐薜萝间。
药力资苍鬓，应非旧日身。一为嵩岳客，几葬洛阳人。
大野始严凝，云天晓色澄。树寒稀宿鸟，山迥少来僧。
竹溪人请住，何日向中峰。瓦舍山情少，斋身疾色浓。
北京一别后，吴楚几听砧。住久白发出，讲长枯叶深。
鸟鸣春日晓，喜见竹门开。路自高岩出，人骑大马来。
折花林影断，移石洞阴回。更欲留深语，重城暮色催。
绿水阴空院，春深喜再来。独眠从草长，留酒看花开。
过雨还山出，向风孤鸟回。忽思秋夕事，云物却悠哉。
远分临海雨，静觉掩山城。此地秋吟苦，时来绕菊行。
上国多离别，年年渭水滨。空将未归意，说向欲行人。
雁度池塘月，山连井邑春。临岐惜分手，日暮一沾巾。
小斋经暮雨，四面绝纤埃。眠客闻风觉，飞虫入烛来。
夜凉书读遍，月正户全开。住远稀相见，留连宿始回。
平楚起寒色，长沙犹未还。世情何处淡，湘水向人闲。
洞庭初叶下，旅客不胜愁。明月天涯夜，青山江上秋。
一官成白首，万里寄沧洲。只被浮名系，宁无愧海鸥。
孤吟疏雨绝，荒馆乱峰前。晓鹭栖危石，秋萍满败船。
林疏多暮蝉，师去宿山烟。古壁灯熏画，秋琴雨润弦。
竹间窥远鹤，岩上取寒泉。西岳沙房在，归期更几年。
巡礼知难尽，幽人见亦稀。几年潭上过，何待雪中归。
牛羊下暮霭，鼓角调寒云。中夕萧关宿，边声不可闻。
西风吹远蝉，驿路在云边。独梦诸山外，高谈大旆前。
夜灯分楚塞，秋角满湘船。郡邑多岩窦，何方便学仙。
吟去望双旌，沧洲晚气清。遥分高岳色，乱出远蝉声。
楚霁云连寺，湘寒浪浸城。孤猿不可听，一听白髭生。
关河度几重，边色上离容。灞水方为别，沙场又入冬。
曙雕回大旆，夕雪没前峰。汉使多长策，须令远国从。
篇章动玉京，坠叶满前程。旧国与僧别，秋江罢钓行。
马过隋代寺，樯出楚山城。应近嵩阳宿，潜闻瀑布声。
论文意有违，寒雨洒行衣。南渡久谁语，后吟今独归。
河帆因树落，沙鸟背潮飞。若值云门侣，多因宿翠微。
潇湘路杳然，清兴起秋前。去寺多随磬，看山半在船。
绿云天外鹤，红树雨中蝉。莫使游华顶，逍遥更过年。
陂鹤巢城木，边鸿宿岸芦。知君当永夜，独钓五湖隅。
南京路悄然，欹石漱流泉。远寺寒云外，扬帆暑雨前。
又归衡岳寺，旧院树冥冥。坐石缝寒衲，寻龛补坏经。
峤云笼曙磬，潭草落秋萍。谁伴高窗宿，禅衣挂桂馨。
高户闲听雪，空窗静捣茶。终期宿华顶，须会说三巴。
忆过僧禅处，遥山抱竹门。古房关藓色，秋径扫潮痕。
石净闻泉落，沙寒见鹤翻。终当从此望，更与道人言。
古殿焚香外，清羸坐石棱。茶烟开瓦雪，鹤迹上潭冰。
静户关松色，荒斋聚鸟群。朗吟声不倦，高传有遗文。
后房寒竹连，白昼坐冥然。片衲何山至，空堂几夜禅。
云泉心不爽，垂日坐柴关。砚取檐前雨，图开异国山。
原僧招过宿，沙鸟伴长闲。地与中峰近，残阳独不还。
南海何年过，中林一磬微。病逢秋雨发，心逐暮潮归。
久卧前山寺，犹逢故国衣。近来慵步履，石藓满柴扉。
寒蛩鸣不定，郭外水云幽。南浦雁来日，北窗人卧秋。
故苑多愁夕，西风木叶黄。寒江浸雾月，晓角满城霜。
隔石尝茶坐，当山抱瑟吟。谁知潇洒意，不似有朝簪。
暮过潭上寺，独宿白云间。钟磬遥连树，星河半隔山。
当门三四峰，高兴几人同。寻鹤新泉外，留僧古木中。
蝉鸣槐叶雨，鱼散芰荷风。多喜陪幽赏，清吟绕石丛。
湖近草侵庭，秋来道兴生。寒潮添井味，远漏带松声。
放卷听泉坐，寻僧踏雪行。何年各无事，高论宿青城。
山空水绕篱，几日此栖迟。采菊频秋醉，留僧拟夜棋。
山寒叶满衣，孤鹤偶清羸。已在云房老，休为内殿期。
岚昏声磬早，果熟唤猿迟。未得终高论，明朝更别离。
野栏秋景晚，疏散两三枝。嫩碧浅轻态，幽香闲澹姿。
人皆贪禄利，白首更营营。若见无为理，兼忘不朽名。
幽禽窥饭下，好药入篱生。梦觉幽泉滴，应疑禁漏声。
饮酣杯有浪，棋散漏无声。太守怜才者，从容礼不轻。
神物不复见，小池空在兹。因嫌冲斗夜，未是偃戈时。
九衢车马尘，不染了空人。暂舍中峰雪，应看内殿春。
斋心无外事，定力见前身。圣主方崇教，深宜谒紫宸。
野客偷煎茗，山僧惜净床。三禅不要问，孤月在中央。
沧溟晓喷寒，碧落晴荡素。非趋下流急，热使不得住。
草没题诗石，潮摧坐钓槎。还归旧窗里，凝思向余霞。
牙簪不可忘，来处隔炎荒。截得半环月，磨成四寸霜。
残云飞屋里，片水落床头。尚胜凡花鸟，君能补缀休。
一忝乡书荐，长安未得回。年光逐渭水，春色上秦台。
竹影临经案，松花点衲衣。日斜登望处，湖畔一僧归。
地势连沧海，山名号紫微。景闲僧坐久，路僻客来稀。
步步远晨昏，凄心出里门。见乌唯有泪，看雁更伤魂。
度岭春风暖，花多不识名。瘴烟迷月色，巴路傍溪声。
愁声秋绕杵，寒色碧归山。送将欢笑去，收得寂寥回。
不向花前醉，花应解笑人。只忧连夜雨，又过一年春。
日日无穷事，区区有限身。若非杯酒里，何以寄天真。
自怜牛马走，未识犬羊心。一月无消息，西看日又沈。
驿骑难随伴，寻山半忆君。苍崖残月路，犹数过溪云。
十夜郡城宿，苦吟身未闲。那堪西郭别，雪路问青山。
树势标秦远，天形到岳低。谁知我名姓，来往自栖栖。
浦转山初尽，虹斜雨未分。有谁知我意，心绪逐鸥群。
一望蒲城路，关河气象雄。楼台山色里，杨柳水声中。
思起怀吴客，行斜向碛鸿。我来寻古迹，唯见舜祠风。
江山万万重，归去指何峰。未入连云寺，先斋越浪钟。
长安车马地，此院闭松声。新罢九天讲，旧曾诸岳行。
能诗因作偈，好客岂关名。约我中秋夜，同来看月明。
定久衣尘积，行稀径草长。有谁来问法，林杪过残阳。
故交他郡见，下马失愁容。执手向残日，分襟在晚钟。
樽前迎远客，林杪见晴峰。谁谓朱门内，云山满座逢。
少年离本国，今去已成翁。客梦孤舟里，乡山积水东。
古木乱重重，何人识去踪。斜阳收万壑，圆月上三峰。
云里泉萦石，窗间鸟下松。唯应采药客，时与此相逢。
里闾争庆贺，亲戚共光辉。唯我门前浦，苔应满钓矶。
夜猿声不断，寒木叶微凋。远别因多感，新郎倍寂寥。
先生九华隐，鸟道隔尘埃。石室和云住，山田引烧开。
声急奔前侣，行低续后群。何人寄书札，绝域可知闻。
往事与尘化，新愁生曲终。回轩叶正落，寂寞听秋风。
贫居常寂寞，况复是秋天。黄叶如霜后，清风似水边。
中宵疑有雁，当夕暂无蝉。就枕终难寐，残灯灭又然。
晴登洛桥望，寒色古槐稀。流水东不息，翠华西未归。
云收中岳近，钟出后宫微。回首禁门路，群鸦度落晖。
月临峰顶坛，气爽觉天宽。身去银河近，衣沾玉露寒。
云中日已赤，山外夜初残。即此是仙境，惟愁再上难。
远客滞都邑，老惊时节催。海边身梦觉，枕上鼓声来。
失意经寒食，情偏感别离。来逢人已去，坐见柳空垂。
细雨飞黄鸟，新蒲长绿池。自倾相送酒，终不展愁眉。
孤亭临峭岸，别有远泉来。山与中条合，河逢一曲回。
寻君石门隐，山近渐无青。鹿迹入柴户，树身穿草亭。
云低收药径，苔惹取泉瓶。此地客难到，夜琴谁共听。
扁舟江濑尽，归路海山青。巨浸分圆象，危樯入众星。
饯行诗意厚，惜别独筵重。解缆城边柳，还舟海上峰。
此名谁不得，人贺至公难。素业承家了，离筵去国欢。
暮天行雁断，晓渡落潮寒。旧隐茅峰下，松根石上盘。
欢情听鸟语，笑眼对花开。若拟华筵贺，当期醉百杯。
昔闻惊节换，常抱异乡愁。今听当名遂，方欢上国游。
吟才依树午，风已报庭秋。并觉声声好，怀恩忽泪流。
旧隐连江色，新春闻鸟声。休明独不遇，何计可归耕。
有情天地内，多感是诗人。见月长怜夜，看花又惜春。
愁为终日客，闲过少年身。寂寞正相对，笙歌满四邻。
往岁客龟城，同时听鹿鸣。君兼莲幕贵，我得桂枝荣。
风沙万里行，边色看双旌。去展中华礼，将安外国情。
鸥惊帆乍起，虹见雨初来。自有归期在，蝉声处处催。
赴斋随野鹤，迎水上渔船。终拟归何处，三湘思渺然。
拂水复含烟，行分古岸边。春风正摇落，客思共悠然。
絮急频萦水，根灵复系船。微阴覆离岸，只此醉昏眠。
万古如昨日，一年加一晨。暗生无限事，潜老几多人。
归路旧侣尽，故乡回雁新。那堪独惆怅，犹是白衣身。
忽识海棠花，令人只叹嗟。艳繁惟共笑，香近试堪夸。
才过重阳后，人心已为残。近霜须苦惜，带蝶更宜看。
色减频经雨，香销恐渐寒。今朝陶令宅，不醉却应难。
海上清光发，边营照转凄。深闺此宵梦，带月过辽西。
登楼一南望，淮树楚山连。见雁无书寄，归吴定此年。
残猎渭城东，萧萧西北风。雪花鹰背上，冰片马蹄中。
雕笼悲敛翅，画阁岂关心。无事能言语，人闻怨恨深。
万里去心违，奇毛觉自非。美人怜解语，凡鸟畏多机。
宦途终日薄，身事长年轻。犹赖书千卷，长随一棹行。
孤舟越客吟，万里旷离襟。夜月江流阔，春云岭路深。
秋风江上草，先是客心摧。万里故人去，一行新雁来。
清夜游何处，良辰此不同。伤心几年事，一半在湖中。
碧溪行几折，凝棹宿汀沙。角断孤城掩，楼深片月斜。
夜桥昏水气，秋竹静霜华。更想曾题壁，凋零可叹嗟。
万里客南迁，孤城涨海边。瘴云秋不断，阴火夜长然。
桂林真重德，莲幕藉殊才。直气自消瘴，远心无暂灰。
剑棱丛石险，箭激乱流回。莫说雁不到，长江鱼尽来。
出门无一事，忽忽到天涯。客地多逢酒，僧房却厌花。
摘橘防深刺，攀萝畏断根。何堪衰草色，一酌送王孙。
白日长多事，清溪偶独寻。云归秋水阔，月出夜山深。
开卷喜先悟，漱瓶知早寒。衡阳寺前雁，今日到长安。
瘴海须求药，贪泉莫举瓢。但能坚志义，白日甚昭昭。
夜月人何待，春风鸟为吟。不知谁共穴，徒愿结同心。
楚塞南行久，秦城北望遥。少年花已过，衰病柳先凋。
客泪收回日，乡心寄落潮。殷勤问春雁，何处是烟霄。
醉卧襟长散，闲书字不真。衡阳路犹远，独与雁为宾。
树白看烟起，沙红见日沉。还因此悲屈，惆怅又行吟。
星霜几朝寺，香火静居人。黄叶不经意，青山无事身。
一见秋山色，方怜画手稀。波涛连壁动，云物下檐飞。
摇摇歌扇举，悄悄舞衣轻。引笛秋临塞，吹沙夜绕城。
向峰回雁影，出峡送猿声。何似琴中奏，依依别带情。
呜咽上攀龙，升平不易逢。武皇虚好道，文帝未登封。
寿域无千载，泉门是九重。桥山非远地，云去莫疑峰。
浪草侵天白，霜林映日丹。悠然此江思，树杪几樯竿。
晓霁凭虚槛，云山四望通。地盘江岸绝，天映海门空。
树色连秋霭，潮声入夜风。年年此光景，催尽白头翁。
广武原西北，华夷此浩然。地盘山入海，河绕国连天。
远树千门邑，高樯万里船。乡心日云暮，犹在楚城边。
可惜东林寺，空门失所依。翻经谢灵运，画壁陆探微。
隙地泉声在，荒途马迹稀。殷勤话僧辈，未敢保儒衣。
羸骖驱野岸，山远路盘盘。清露月华晓，碧江星影寒。
离群徒长泣，去国自加餐。霄汉宁无旧，相哀自语端。
相逢青眼日，相叹白头时。累话三朝事，重看一局棋。
远郭日曛曛，停桡一访君。小桥通野水，高树入江云。
酒兴曾无敌，诗情旧逸群。怪来音信少，五十我无闻。
旧阴杨叶在，残雨槿花稀。无复南亭赏，高檐红烛辉。
万里穷秋客，萧条对落晖。烟霞山鸟散，风雨庙神归。
地远蛩声切，天长雁影稀。那堪正砧杵，幽思想寒衣。
日下苑西宫，花飘香径红。玉钗斜白燕，罗带弄青虫。
皓齿初含雪，柔枝欲断风。可怜倾国艳，谁信女为戎。
万里关山冢，明妃旧死心。恨为秋色晚，愁结暮云阴。
古岸扁舟晚，荒园一径微。鸟啼新果熟，花落故人稀。
买笑歌桃李，寻歌折柳枝。可怜明月夜，长是管弦随。
十亩长堤宅，萧疏半老槐。醉眠风卷簟，棋罢月移阶。
碧落桂含姿，清秋是素期。一年逢好夜，万里见明时。
绝域行应久，高城下更迟。人间系情事，何处不相思。
东溪泉一眼，归卧惬高疏。决水金沙静，梯云石壁虚。
伏牛真怪事，余胜几人谙。日彩沉青壁，烟容静碧潭。
行行石头岸，身事两相违。旧国日边远，故人江上稀。
水声寒不尽，山色暮相依。惆怅未成语，数行鸦又飞。
一管妙清商，纤红玉指长。雪藤新换束，霞锦旋抽囊。
紫清人一管，吹在月堂中。雁起雪云夕，龙吟烟水空。
虏尘深汉地，羌思切边风。试弄阳春曲，西园桃已红。
荆台呈妙舞，云雨半罗衣。袅袅腰疑折，褰褰袖欲飞。
杳妙和云绝，依微向水沉。还将九成意，高阁伫芳音。
百里清溪口，扁舟此去过。晚潮风势急，寒叶雨声多。
戍出山头鼓，樵通竹里歌。不堪无酒夜，回首梦烟波。
都城三百里，雄险此回环。地势遥尊岳，河流侧让关。
月隐仙娥艳，风残梦蝶扬。徒悲旧行迹，一夜玉阶霜。
几年沧海别，万里白头吟。夜月江流阔，春云岭路深。
清晓洞房开，佳人喜燕来。乍疑钗上动，轻似掌中回。
暗语临窗户，深窥傍镜台。新妆正含思，莫拂画梁埃。
千回掌上横，珍重远方情。客问何人与，闽僧寄一茎。
一别云阳宅，深愁度岁华。翠浓春槛柳，红满夜庭花。
夜香闻偈后，岑寂掩双扉。照竹灯和雪，穿云月到衣。
怜君成苦调，感我独长吟。岂料清秋日，星星共映簪。
世事静中去，道心尘外逢。欲知情不动，床下虎留踪。
山色远含空，苍茫泽国东。海明先见日，江白迥闻风。
鸟道高原去，人烟小径通。那知旧遗逸，不在五湖中。
仰视天宇旷，俯登云树重。聊当问真界，昨夜西峦钟。
碧树丛高顶，清池占下方。徒悲宦游意，尽日老僧房。
忽忽南飞返，危丝共怨凄。暗霜移树宿，残夜绕枝啼。
一宿金山寺，超然离世群。僧归夜船月，龙出晓堂云。
冷云归水石，清露滴楼台。况是东溟上，平生意一开。
楼台耸碧岑，一径入湖心。不雨山长润，无云水自阴。
天晴花气漫，地暖鸟音和。徒漱葛仙井，此生其奈何。
超然彼岸人，一径谢微尘。见相即非相，观身岂是身。
空门性未灭，旧里化犹新。谩指堂中影，谁言影似真。
院藏归鸟树，钟到落帆船。唯羡空门叟，栖心尽百年。
月色荒城外，江声野寺中。贫知交道薄，老信释门空。
碧海西陵岸，吴王此盛时。山行今佛寺，水见旧宫池。
亡国人遗恨，空门事少悲。聊当值僧语，尽日把松枝。
凿石西龛小，穿松北坞深。会当来结社，长日为僧吟。
浮图经近郭，长日羡僧闲。竹径深开院，松门远对山。
松径上登攀，深行烟霭间。合流厨下水，对耸殿前山。
润壁鸟音迥，泉源僧步闲。更怜飞一锡，天外与云还。
几代儒家业，何年佛寺碑。地平边海处，江出上山时。
故国人长往，空门事可知。凄凉问禅客，身外即无为。
真僧上方界，山路正岩岩。地僻泉长冷，亭香草不凡。
旧宅人何在，空门客自过。泉声到池尽，山色上楼多。
小洞生斜竹，重阶夹细莎。殷勤望城市，云水暮钟和。
轻棹驻回流，门登西虎丘。雾青山月晓，云白海天秋。
倚殿松株涩，欹庭石片幽。青蛾几时墓，空色尚悠悠。
何人知寺路，松竹暗春山。潭黑龙应在，巢空鹤未还。
经年来客倦，半日与僧闲。更共尝新茗，闻钟笑语间。
仰砌池光动，登楼海气来。伤心万古意，金玉葬寒灰。
花时长到处，别路半经过。惆怅旧禅客，空房深薜萝。
促放雕难下，生骑马未调。小儒何足问，看取剑横腰。
积水自成阴，昏昏月映林。五更离浦棹，一夜隔淮砧。
耸地心才直，凌云操未全。可悲人自老，何日是千年。
卷帘闻鸟近，翻枕梦人迟。坐听津桥说，今营太守碑。
多门徒可入，尽室且思行。莫为无媒者，沧浪不濯缨。
律持僧讲疏，经诵梵书文。好是风廊下，遥遥挂褐裙。
边风卷地时，日暮帐初移。碛迥三通角，山寒一点旗。
连收榻索马，引满射雕儿。莫道功勋细，将军昔戍师。
红粉青楼曙，垂杨仲月春。怀君重攀折，非妾妒腰身。
远景窗中岫，孤烟竹里村。凭高聊一望，乡思隔吴门。
近逢商洛口，知尔坐南塘。草阁平春水，柴门掩夕阳。
无辞一杯酒，昔日与君深。秋色换归鬓，曙光生别心。
桂花山庙冷，枫树水楼阴。此路千余里，应劳楚客吟。
古今斯岛绝，南北大江分。水阔吞沧海，亭高宿断云。
玉管朝朝弄，清歌日日新。折花当驿路，寄与陇头人。
晚日催弦管，春风入绮罗。杏花如有意，偏落舞衫多。
万里春应尽，三江雁亦稀。连天汉水广，孤客未言归。
杨柳千寻色，桃花一苑芳。风吹入帘里，唯有惹衣香。
风劲角弓鸣，将军猎渭城。草枯鹰眼疾，雪尽马蹄轻。
飞丝惹绿尘，软叶对孤轮。今朝入园去，物色强著人。
自倚能歌日，先皇掌上怜。新声何处唱，肠断李延年。
万里边城远，千山行路难。举头唯见日，何处是长安。
汉庭无大议，戎虏几先和。莫羡倾城色，昭君恨最多。
七里垂钓叟，还傍钓台居。莫恨无名姓，严陵不卖鱼。
轻车何草草，独唱后庭花。玉座谁为主，徒悲张丽华。
行吟洞庭句，不见洞庭人。尽日碧江梦，江南红树春。
高斋长对酒，下客亦沾鱼。不为江南去，还来郡北居。
坐见三生事，宗传一衲来。已知无法说，心向定中灰。
河洛多尘事，江山半旧游。春风故人夜，又醉白蘋洲。
高才何必贵，下位不妨贤。孟简虽持节，襄阳属浩然。
苏武节旌尽，李陵音信稀。花当陇上发，人向陇头归。
高情推谢守，善政属绵州。未落紫泥诏，闲登白雪楼。
细雨弄春阴，余寒入昼深。山姿轻薄雾，烟色澹幽林。
有法将心镜，无名属性通。从来乐幽寂，寻觅未能穷。
步入桃源里，晴花更满枝。峰回山意旷，林杳竹光迟。
远寺寻龙藏，名香发雁池。间能将远语，况及上阳时。
共来江海上，清论一宵同。禅榻浑依旧，心期浩已空。
解带摇花落，弹琴散鸟喧。江山兹夕意，唯有素交存。
白发添双鬓，空宫又一年。音书鸿不到，梦寐兔空悬。
地远星辰侧，天高雨露偏。圣期知有感，云海漫相连。
酒泛金英丽，诗通玉律清。何言辞物累，方系万人情。
重九思嘉节，追欢从谢公。酒清欺玉露，菊盛愧金风。
不待秋蟾白，须沈落照红。更将门下客，酬和管弦中。
岁律行将变，君恩竟未回。门前即潮水，朝去暮常来。
秋树却逢暖，未凋能几时。何须尚松桂，摇动暂青枝。
红烛剪还明，绿尊添又满。不愁前路长，只畏今宵短。
日下夕阴长，前山凝积翠。白鸟一行飞，联联粉书字。
只谓一苍翠，不知犹数重。晚来云映处，更见两三峰。
久喜房廊接，今成道路赊。明朝回首处，此地是天涯。
一览断金集，再悲埋玉人。牙弦千古绝，珠泪万行新。
向炉新茗色，隔雪远钟声。闲得相逢少，吟多寐不成。
马识青山路，人随白浪船。别君犹有泪，学道谩经年。
莫辞东路远，此别岂闲行。职处中军要，官兼上佐荣。
野亭枫叶暗，秋水藕花明。拜省期将近，孤舟促去程。
闲携九日酒，共到百花亭。醉里求诗境，回看岛屿青。
出入门阑久，儿童亦有情。不忘将姓字，常说向公卿。
每许连床坐，仍容并马行。恩深转无语，怀抱甚分明。
四面无炎气，清池阔复深。蝶飞逢草住，鱼戏见人沈。
罢相恩犹在，那容处静司。政严初领节，名重更因诗。
之官未入境，已有爱人心。遣吏回中路，停舟对远林。
岛声淮浪静，雨色稻苗深。暇日公门掩，唯应伴客吟。
共知行处乐，犹惜此时分。职已为书记，官曾校典坟。
寒城初落叶，高戍远生云。边事何须问，深谋只在君。
斜雪微沾砌，空堂夜语清。逆风听漏短，回烛向楼明。
莫厌通宵坐，贫中会聚难。堂虚雪气入，灯在漏声残。
役思因生病，当禅岂觉寒。开门各有事，非不惜馀欢。
竹色连平地，虫声在上方。最怜东面静，为近楚城墙。
亭午无公事，垂帘树色间。僧来茶灶动，吏去印床闲。
傍竹行寻巷，当门立看山。吟诗老不倦，未省话官班。
归省值花时，闲吟落第诗。高情怜道在，公论觉才遗。
春雨连淮暗，私船过马迟。离心可惆怅，为有入城期。
但取诗名远，宁论下第频。惜为今日别，共受几年贫。
听雨宿吴寺，过江逢越人。知从本府荐，秋晚又辞亲。
丞相辟书新，秋关独去人。官离芸阁早，名占甲科频。
水驿迎船火，山城候骑尘。湖边寄家久，到日喜荣亲。
谁言人渐老，所向意皆同。月上因留宿，移床对药丛。
远使随双节，新官属外台。戎装非好武，书记本多才。
移帐依泉宿，迎人带雪来。心知玉关道，稀见一花开。
渐见风沙暗，萧关欲到时。儿童能探火，妇女解缝旗。
唯求买药价，此外更无机。扶病看红叶，辞官著白衣。
归来青壁下，又见满篱霜。转觉琴斋静，闲从菊地荒。
山泉共鹿饮，林果让僧尝。时复收新药，随云过石梁。
老去唯求静，都忘外学名。扫床秋叶满，对客远云生。
经年为客倦，半日与僧闲。更共尝新茗，闻钟笑语间。
惜与幽人别，停舟对草堂。湖云侵卧位，杉露滴茶床。
已共邻房别，应无更住心。中时过野店，后夜宿寒林。
寺去人烟远，城连塞雪深。禅馀得新句，堪对上公吟。
逢石自应坐，有花谁共看。身为当去雁，云尽到长安。
白鹤西山别，更看上去船。遥知寻寺路，应念宿江烟。
到处无闲日，回期已隔年。何因陪夜坐，清论谏臣边。
但望青山去，何山不是缘。寺幽堪讲律，月冷称当禅。
水落无风夜，猿吟欲雨天。寻师若有路，终作缓归年。
独有年过鹤，曾无病到身。潜教问弟子，居处与谁邻。
独去何人见，林塘共寂寥。生缘闻磬早，觉路出尘遥。
诗人甘寂寞，居处遍苍苔。后夜蟾光满，邻家树影来。
清貌凌寒玉，朝来拜拾遗。行承天子诏，去感主人知。
剑佩分班日，风霜独立时。名高住不得，非与九霄期。
久别唯谋道，相逢不话贫。行藏一如此，可便老风尘。
夏满随所适，江湖非系缘。卷经离峤寺，隔苇上秋船。
水落无风夜，猿啼欲雨天。石门期独往，谢守有遗篇。
梦后何人见，孤亭似旧时。褰开诚得地，冥感竟因诗。
潮痕经雨在，石笋与杉齐。谢守便登陟，秋来屐齿低。
四望非人境，从前洞穴深。潭清蒲远岸，岚积树无阴。
风亭弦管绝，玉漏一声新。绿茗香醒酒，寒灯静照人。
清班无意恋，素业本来贫。明发青山道，谁逢去马尘。
识来无定居，此去复何如。一与耕者遇，转将朝客疏。
资身唯药草，教子但诗书。曾许黄庭本，斯言岂合虚。
山深云景别，有寺亦堪过。才子将迎远，林僧气性和。
潭清蒲影定，松老鹤声多。岂不思公府，其如野兴何。
清貌不识睡，见来尝苦吟。风尘归省日，江海寄家心。
与鹤期前岛，随僧过远林。相于竟何事，无语与知音。
粉壁通莲径，扁舟到不迷。苇声过枕上，湖色满窗西。
但见修行苦，谁论夏腊低。闲看种来树，已觉与身齐。
五城初罢讲，海上忆闲行。触雪麻衣静，登山竹锡轻。
天寒岳寺出，日晚岛泉清。坐与幽期遇，何人识此情。
五湖僧独往，此去与谁期。兴远常怜鹤，禅馀肯废诗。
半似无名位，门当静处开。人心皆向德，物色不供才。
酒兴春边过，军谋意外来。取名荣相府，却虑诏书催。
骑吏陪春赏，江僧伴晚吟。高科如在意，当自惜光阴。
命合终山水，才非不称时。冢边空有树，身后独无儿。
散尽诗篇本，长存道德碑。平生谁见重，应只是王维。
青冥通去路，谁见独随缘。此地春前别，何山夜后禅。
石桥隐深树，朱阙见晴天。好是修行处，师当住几年。
直声留阙下，生事在林间。时复逢清景，乘车看远山。
久客未还乡，中秋倍可伤。暮天飞旅雁，故国在衡阳。
岛外归云迥，林间坠叶黄。数宵千里梦，时见旧书堂。
影落澄江海，寒生静路岐。皎然银汉外，长有众星随。
烟收遥岫小，雨过晚川新。倚杖何凝望，中宵梦往频。
乐道辞荣禄，安居桂水东。得闲多事外，知足少年中。
药圃无凡草，松庭有素风。朝昏吟步处，琴酒与谁同。
钓艇同琴酒，良宵背水滨。风波不起处，星月尽随身。
浦迥湘烟卷，林香岳气春。谁知此中兴，宁羡五湖人。
娥皇挥涕处，东望九疑天。往事难重问，孤峰尚惨然。
自古分功定，唯应缺又盈。一宵当皎洁，四海尽澄清。
静觉风微起，寒过雪乍倾。孤高稀此遇，吟赏倍牵情。
山店灯前客，酬身未有媒。乡关贫后别，风雨夜深来。
上国求丹桂，衡门长绿苔。堪惊双鬓雪，不待岁寒催。
清秋时节近，分袂独凄然。此地折高柳，何门听暮蝉。
浪摇湖外日，山背楚南天。空感迢迢事，荣归在几年。
帆挂狂风起，茫茫既往时。波涛如未息，舟楫亦堪疑。
旅雁投孤岛，长天下四维。前程有平处，谁敢与心期。
一岁重阳至，羁游在异乡。登高思旧友，满目是穷荒。
草际飞云片，天涯落雁行。故山篱畔菊，今日为谁黄。
雅道辛勤久，潜疑鬓雪侵。未能酬片善，难更免孤吟。
有景皆牵思，无愁不到心。遥天一轮月，几夜见西沈。
江馆迢遥处，知音信渐赊。夜深乡梦觉，窗下月明斜。
起雁看荒草，惊波尚白沙。那堪动乡思，故国在天涯。
天然根性异，万物尽难陪。自古承春早，严冬斗雪开。
林中莺又啭，为客恨因循。故里遥千里，青春过数春。
弟兄来渐少，岁月去何频。早晚荣归计，中堂会所亲。
深嶂多幽景，闲居野兴清。满庭秋雨过，连夜绿苔生。
色艳莺犹在，香消蝶已回。相从无胜事，谁向此倾杯。
当代知音少，相思在此身。一分南北路，长问往来人。
世上名利牵，途中意惨然。到家能几日，为客便经年。
迹似萍随水，情同鹤在田。何当功业遂，归路下遥天。
独住神仙境，门当瀑布开。地多临水石，行不惹尘埃。
风起松花散，琴鸣鹤翅回。还归九天上，时有故人来。
青春思楚地，闲步出秦城。满眼是岐路，何年见弟兄。
烟霞装媚景，霄汉指前程。尽日徘徊处，归鸿过玉京。
秦帝防胡虏，关心倍可嗟。一人如有德，四海尽为家。
此去非关兴，君行不当游。无因两处马，共饮一溪流。
已作亭下别，未忘灯下情。吟多欲就枕，更漏转分明。
江边离别心，言罢各沾襟。以我去帆远，知君离恨深。
云开孤鸟出，浪起白鸥沈。更作来年约，阳台许伴寻。
白须吟丽句，红叶吐朝阳。徒有归山意，君恩未可忘。
王府登朝后，巴乡典郡新。江分入峡路，山见采鞭人。
樽前荆楚客，云外思萦回。秦野春已尽，商山花正开。
鸥惊帆乍起，虹见雨初来。自有归期在，蝉声处处催。
积雪没兰溪，邻州望不迷。波中分雁宿，树杪接猿啼。
故山登第去，不似旧归难。帆卷江初夜，梅生洞少寒。
采薇留客饮，折竹扫仙坛。名在仪曹籍，何人肯挂冠。
客老愁尘下，蝉寒怨路傍。青山依旧色，宛是马卿乡。
茅屋住来久，山深不置门。草生垂井口，花发接篱根。
入院将雏鸟，攀萝抱子猿。曾逢异人说，风景似桃源。
帘闭高眠贵，斋空浩气新。从今北窗蝶，长是梦中身。
谁言帝城里，独作野人居。石磴晴看叠，山苗晚自锄。
树密云萦岸，池遥水际空。芰开方吐镜，蘋动欲含风。
渐映沙汀白，微分渚叶红。金波宜共赏，仙棹一宵同。
已笑良时晚，仍悲别酒催。暖芳随日薄，残片逐风回。
兔边分玉树，龙底耀铜仪。会当同鼓吹，不复问官私。
朝下有闲思，南沟边水行。因来见寥落，转自叹平生。
白首丈夫气，赤心知己情。留诗本相慰，却忆苦吟声。
惯猎金河路，曾逢雪不迷。射雕青冢北，走马黑山西。
疏桐余一干，风雨日萧条。岁晚琴材老，天寒桂叶凋。
竹动时惊鸟，莎寒暗滴虫。满园生永夜，渐欲与霜同。
渺渺楚江上，风旗摇去舟。马归云梦晚，猿叫洞庭秋。
别思满南渡，乡心生北楼。巴陵山水郡，应称谢公游。
客在剑门外，新年音信稀。自为千里别，已送几人归。
陌上月初落，马前花正飞。离言殊未尽，春雨满行衣。
南行春已满，路半水茫然。楚望花当渡，湘阴橘满川。
山横湖色上，帆出鸟行前。此任无辞远，亲人贵用还。
何处销愁宿，携囊就远僧。中宵吟有雪，空屋语无灯。
汉阳无远寺，见说过汾城。云雨经春客，江山几日程。
终随鸥鸟去，只在海潮生。前路逢渔父，多愁问姓名。
塞上蕃僧老，天寒疾上关。远烟平似水，高树暗如山。
万事谁能问，一名犹未知。贫当多累日，闲过少年时。
灯下和愁睡，花前带酒悲。无谋常委命，转觉命堪疑。
病客思留药，迷人待说禅。南中多古迹，应访虎溪泉。
吟想旧经过，花时奈远何。别来长似见，春梦入关多。
山月吟声苦，春风引思长。无由及尘土，犹带杏花香。
夜雨空馆静，幽人起裴回。长安醉眠客，岂知新雁来。
百鸟有啼时，子规声不歇。春寒四邻静，独叫三更月。
别远心更苦，遥将目送君。光华不可见，孤鹤没秋云。
古木闽州道，驱羸落照间。投村碍野水，问店隔荒山。
暖日傍帘晓，浓春开箧红。钗斜穿彩燕，罗薄剪春虫。
叶逐金刀出，花随玉指新。愿君千万岁，无岁不逢春。
别绪长牵梦，情由乱种愁。却嫌风景丽，窗外碧云秋。
鹤寻深院宿，人借旧书看。寂寞焚香处，红花满石坛。
尘事久相弃，沈浮皆不知。牛羊归古巷，燕雀绕疏篱。
人谁无远别，此别意多违。正鹄虽言中，冥鸿不共飞。
玉京烟雨断，巴国梦魂归。若过严家濑，殷勤看钓矶。
蜀客本多愁，君今是胜游。碧藏云外树，红露驿边楼。
杜魄呼名语，巴江作字流。不知烟雨夜，何处梦刀州。
西陵树已尽，铜雀思偏多。雪密疑楼阁，花开想绮罗。
影销堂上舞，声断帐前歌。唯有漳河水，年年旧绿波。
曾攀芳桂英，处处共君行。今日杏园宴，当时天乐声。
柳浓堪系马，花上未藏莺。满座皆仙侣，同年别有情。
早晚辞沙漠，南来处处飞。关山多雨雪，风水损毛衣。
曲罢月移幌，韵清风满斋。谁能将此妙，一为奏金阶。
鳞细粉光鲜，开书乱眼前。透窗疑漏网，落砚似流泉。
鸳鸯离别伤，人意似鸳鸯。试取鸳鸯看，多应断寸肠。
长空碧杳杳，万古一飞鸟。生前酒伴闲，愁醉闲多少。
烟深隋家寺，殷叶暗相照。独佩一壶游，秋毫泰山小。
春半年已除，其余强为有。即此醉残花，便同尝腊酒。
去夏疏雨余，同倚朱阑语。当时楼下水，今日到何处。
恨如春草多，事与孤鸿去。楚岸柳何穷，别愁纷若絮。
陵阳北郭隐，身世两忘者。蓬蒿三亩居，宽于一天下。
春半南阳西，柔桑过村坞。袅袅垂柳风，点点回塘雨。
御水初销冻，宫花尚怯寒。千峰横紫翠，双阙凭阑干。
玉漏轻风顺，金茎淡日残。王乔在何处，清汉正骖鸾。
杜陵萧次君，迁少去官频。寂寞怜吾道，依稀似古人。
秋醪雨中熟，寒斋落叶中。幽人本多睡，更酌一樽空。
悠悠渠水清，雨霁洛阳城。槿堕初开艳，蝉闻第一声。
故人容易去，白发等闲生。此别无多语，期君晦盛名。
雨过一蝉噪，飘萧松桂秋。青苔满阶砌，白鸟故迟留。
暮霭生深树，斜阳下小楼。谁知竹西路，歌吹是扬州。
芳草复芳草，断肠还断肠。自然堪下泪，何必更残阳。
平生睡足处，云梦泽南州。一夜风欺竹，连江雨送秋。
好树鸣幽鸟，晴楼入野烟。残春杜陵客，中酒落花前。
水槛桐庐馆，归舟系石根。笛吹孤戍月，犬吠隔溪村。
十载违清裁，幽怀未一论。苏台菊花节，何处与开樽。
欲开未开花，半阴半晴天。谁知病太守，犹得作茶仙。
芳草正得意，汀洲日欲西。无端千树柳，更拂一条溪。
雪后新正半，春来四刻长。晴梅朱粉艳，嫩水碧罗光。
弦管开双调，花钿坐两行。唯君莫惜醉，认取少年场。
本因遮日种，却似为溪移。历历羽林影，疏疏烟露姿。
偶同佳客见，似为冻醪开。若在秦楼畔，堪为弄玉媒。
含烟一株柳，拂地摇风久。佳人不忍折，怅望回纤手。
暮景千山雪，春寒百尺楼。独登还独下，谁会我悠悠。
暗澹遮山远，空濛著柳多。此时怀旧恨，相望意如何。
青梅雨中熟，樯倚酒旗边。故国残春梦，孤舟一褐眠。
摇摇远堤柳，暗暗十程烟。南奏钟陵道，无因似昔年。
何事苦萦回，离肠不自裁。恨身随梦去，春态逐云来。
沈定蓝光彻，喧盘粉浪开。翠岩三百尺，谁作子陵台。
往事起独念，飘然自不胜。前滩急夜响，密雪映寒灯。
绿树南阳道，千峰势远随。碧溪风澹态，芳树雨馀姿。
野渡云初暖，征人袖半垂。残花不足醉，行乐是何时。
草木穷秋后，山川落照时。如何望故国，驱马却迟迟。
雪涨前溪水，啼声已绕滩。梅衰未减态，春嫩不禁寒。
缄书报子玉，为我谢平津。自愧扫门士，谁为乞火人。
镜弄白髭须，如何作老夫。浮生长勿勿，儿小且呜呜。
袖红垂寂寞，眉黛敛衣稀。还向长陵去，今宵归不归。
重寻春昼梦，笑把浅花枝。小市长陵住，非郎谁得知。
只影随惊雁，单栖锁画笼。向春罗袖薄，谁念舞台风。
春濑与烟远，送君孤棹开。潺湲如不改，愁更钓鱼来。
凿破苍苔地，偷他一片天。白云生镜里，明月落阶前。
云阔烟深树，江澄水浴秋。美人何处在，明月万山头。
烟水本好尚，亲交何惨凄。况为珠履客，即泊锦帆堤。
沙雁同船去，田鸦绕岸啼。此时还有味，必卧日从西。
诗韵一逢君，平生称所闻。粉毫唯画月，琼尺只裁云。
终日求人卜，回回道好音。那时离别后，入梦到如今。
子列光殊价，明时忍自高。宁无好舟楫，不泛恶风涛。
渐笼当槛日，欲碍入帘云。不是山阴客，何人爱此君。
九月三十日，雨声如别秋。无端满阶叶，共白几人头。
孤驿在重阻，云根掩柴扉。数声暮禽切，万壑秋意归。
心驰碧泉涧，目断青琐闱。明日武关外，梦魂劳远飞。
阙下经年别，人间两地情。坛场新汉将，烟月古隋城。
雁去梁山远，云高楚岫明。君家荷藕好，缄恨寄遥程。
处士闻名早，游秦献疏回。腹中书万卷，身外酒千杯。
水色饶湘浦，滩声怯建溪。泪流回月上，可得更猿啼。
横溪辞寂寞，金马去追游。好是鸳鸯侣，正逢霄汉秋。
谢山南畔州，风物最宜秋。太守悬金印，佳人敞画楼。
故国初离梦，前溪更下滩。纷纷毫发事，多少宦游难。
聚散竟无形，回肠自结成。古今留不得，离别又潜生。
降虏将军思，穷秋远客情。何人更憔悴，落第泣秦京。
塞路尽何处，我愁当落晖。终须接鸳鹭，霄汉共高飞。
遗踪委衰草，行客思悠悠。昔日人何处，终年水自流。
孤烟村戍远，乱雨海门秋。吟罢独归去，烟云尽惨愁。
行役我方倦，苦吟谁复闻。戍楼春带雪，边角暮吹云。
极目无人迹，回头送雁群。如何遣公子，高卧醉醺醺。
相别徒成泣，经过总是空。劳生惯离别，夜梦苦西东。
烟影侵芦岸，潮痕在竹扉。终年狎鸥鸟，来去且无机。
孤鸿秋出塞，一叶暗辞林。又寄征衣去，迢迢天外心。
故交相见稀，相见倍依依。尘路事不尽，云岩闲好归。
蝉吟秋色树，鸦噪夕阳沙。不拟彻双鬓，他方掷岁华。
寒光垂静夜，皓彩满重城。万国尽分照，谁家无此明。
古槐疏影薄，仙桂动秋声。独有长门里，蛾眉对晓晴。
渡江随鸟影，拥树隔猿吟。莫隐高唐去，枯苗待作霖。
莺花潜运老，荣乐渐成尘。遥忆朱门柳，别离应更频。
年年不相见，相见却成悲。教我泪如霰，嗟君发似丝。
正伤携手处，况值落花时。莫惜今宵醉，人间忽忽期。
独酌芳春酒，登楼已半醺。谁惊一行雁，冲断过江云。
旅馆无良伴，凝情自悄然。寒灯思旧事，断雁警愁眠。
远梦归侵晓，家书到隔年。湘江好烟月，门系钓鱼船。
杜宇竟何冤，年年叫蜀门。至今衔积恨，终古吊残魂。
芳草迷肠结，红花染血痕。山川尽春色，呜咽复谁论。
火云初似灭，晓角欲微清。故国行千里，新蝉忽数声。
时行仍仿佛，度日更分明。不敢频倾耳，唯忧白发生。
十载名兼利，人皆与命争。青春留不住，白发自然生。
窗虚枕簟凉，寝倦忆潇湘。山色几时老，人心终日忙。
松风半夜雨，帘月满堂霜。匹马好归去，江头橘正香。
曲渚疑江尽，平沙似浪浮。秦原在何处，泽国碧悠悠。
自是东西客，逢人又送人。不应相见老，只是别离频。
度日还知暮，平生未识春。傥无迁谷分，归去养天真。
帆湿去悠悠，停桡宿渡头。乱烟迷野岸，独鸟出中流。
峭壁引行径，截溪开石门。泉飞溅虚槛，云起涨河轩。
隔水看来路，疏篱见定猿。未闲难久住，归去复何言。
垂鞭信马行，数里未鸡鸣。林下带残梦，叶飞时忽惊。
荷花兼柳叶，彼此不胜秋。玉露滴初泣，金风吹更愁。
新城非故里，终日想柴扃。兴罢花还落，愁来酒欲醒。
何人初发白，几处乱山青。远忆湘江上，渔歌对月听。
城日晚悠悠，弦歌在碧流。夕风飘度曲，烟屿隐行舟。
摘莲红袖湿，窥渌翠蛾频。飞鹊徒来往，平阳公主亲。
双岩泻一川，回马断桥前。古庙阴风地，寒钟暮雨天。
寥落故人宅，重来身已亡。古苔残墨沼，深竹旧书堂。
道存空倚命，身贱未归乡。南望仍垂泪，天边雁一行。
有计自安业，秋风罢远吟。买山惟种竹，对客更弹琴。
烟起药厨晚，杵声松院深。闲眠得真性，惆怅旧时心。
忆昨未知道，临川每羡鱼。世途行处见，人事病来疏。
微雨秋栽竹，孤灯夜读书。怜君亦同志，晚岁傍山居。
后岭有微雨，北窗生晓凉。徒劳问归路，峰叠绕家乡。
回报隐居山，莫忧山兴阑。求人颜色尽，知道性情宽。
山斋路几层，败衲学真乘。寒暑移双树，光阴尽一灯。
风飘高竹雪，泉涨小池冰。莫讶频来此，修身欲到僧。
路长春欲尽，歌怨酒多酣。白社莲塘北，青袍桂水南。
驿行盘鸟道，船宿避龙潭。真得诗人趣，烟霞处处谙。
念远坐西阁，华池涵月凉。书回秋欲尽，酒醒夜初长。
露白莲衣浅，风清蕙带香。前年此佳景，兰棹醉横塘。
高树下山鸟，平芜飞草虫。唯应待明月，千里与君同。
曾话平生志，书斋几见留。道孤心易感，恩重力难酬。
夜程何处宿，山叠树层层。孤馆闲秋雨，空堂停曙灯。
蜀道下湘渚，客帆应不迷。江分三峡响，山并九华齐。
孤舟路渐赊，时见碧桃花。溪雨滩声急，岩风树势斜。
闲居多野客，高枕见江城。门外长溪水，怜君又濯缨。
南楼送郢客，西郭望荆门。凫鹄下寒渚，牛羊归远村。
兰舟倚行棹，桂酒掩馀樽。重此一留宿，前汀烟月昏。
侯家大道傍，蝉噪树苍苍。开锁洞门远，卷帘官舍凉。
栏围红药盛，架引绿萝长。永日一欹枕，故山云水乡。
早秋归寺远，新雨上滩迟。别后江云碧，南斋一首诗。
带霜南去雁，夜好宿汀沙。惊起向何处，高飞极海涯。
入云声渐远，离岳路由赊。归梦当时断，参差欲到家。
瓜步逢潮信，台城过雁音。故乡何处是，云外即乔林。
莲塘移画舸，泛泛日华清。水暖鱼频跃，烟秋雁早鸣。
为儒白发生，乡里早闻名。暖酒雪初下，读书山欲明。
字形翻鸟迹，诗调合猿声。门外沧浪水，知君欲濯缨。
飞舞北风凉，玉人歌玉堂。帘帷增曙色，珠翠发寒光。
柳重絮微湿，梅繁花未香。兹辰贺丰岁，箫鼓宴梁王。
有药身长健，无机性自闲。即应生羽翼，华表在人间。
一衲老禅床，吾生半异乡。管弦愁里老，书剑梦中忙。
红叶高斋雨，青萝曲槛烟。宁知远游客，羸马太行前。
诗僧与钓翁，千里两情通。云带雁门雪，水连渔浦风。
心期荣辱外，名挂是非中。岁晚亦归去，田园清洛东。
何处是西林，疏钟复远砧。雁来秋水阔，鸦尽夕阳沉。
南北信多岐，生涯半别离。地穷山尽处，江泛水寒时。
月沉霜已凝，无梦竟寒灯。寄世何殊客，修身未到僧。
二毛梳上雪，双泪枕前冰。借问曹溪路，山多路几层。
山暝牛羊少，水寒凫雁多。因高一回首，还咏黍离歌。
霜霰不凋色，两株交石坛。未秋红实浅，经夏绿阴寒。
露重蝉鸣急，风多鸟宿难。何如西禁柳，晴舞玉阑干。
楚驿枕秋水，湘帆凌暮云。猿声断肠夜，应向雨中闻。
西风帆势轻，南浦遍离情。菊艳含秋水，荷花递雨声。
芦洲寒独宿，榆塞夜孤飞。不及营巢燕，西风相伴归。
康衢一望通，河洛正天中。楼势排高凤，桥形架断虹。
微风起画鸾，金翠暗珊珊。晚树垂朱实，春篁露粉竿。
久客怨长夜，西风吹雁声。云移河汉浅，月泛露华清。
掩瑟独凝思，缓歌空寄情。门前有归路，迢递洛阳城。
池寒柳复凋，独宿夜迢迢。雨顶冠应冷，风毛剑欲飘。
故巢迷碧水，旧侣越丹霄。不是无归处，心高多寂寥。
陵前春不尽，陵下夜何穷。未信金蚕老，先惊玉燕空。
自尔出门去，泪痕长满衣。家贫为客早，路远得书稀。
文字何人赏，烟波几日归。秋风正摇落，孤雁又南飞。
山多水不穷，一叶似渔翁。鸟浴寒潭雨，猿吟暮岭风。
杂英垂锦绣，众籁合丝桐。应有曹溪路，千岩万壑中。
松偃石床平，何人识姓名。溪冰寒棹响，岩雪夜窗明。
机尽心猿伏，神闲意马行。应知此来客，身世两无情。
酒酣轻别恨，酒醒复离忧。远水应移棹，高峰更上楼。
簟凉清露夜，琴响碧天秋。重惜芳尊宴，满城无旧游。
苍苍松桂阴，残月半西岑。素壁寒灯暗，红炉夜火深。
厨开山鼠散，钟尽岭猿吟。行役方如此，逢师懒话心。
飞阁极层台，终南此路回。山形朝阙去，河势抱关来。
雁过秋风急，蝉鸣宿雾开。平生无限意，驱马任尘埃。
南斋梦钓竿，晨起月犹残。露重萤依草，风高蝶委兰。
楚翁秦塞住，昔事李轻车。白社贫思橘，青门老仰瓜。
晚过石屏村，村长日渐曛。僧归下岭见，人语隔溪闻。
燕雁下秋塘，田家自此忙。移蔬通远水，收果待繁霜。
叠嶂平芜外，依依识旧邦。气高诗易怨，愁极酒难降。
树密猿声响，波澄雁影深。荣华暂时事，谁识子陵心。
近逢商洛客，知尔住南塘。草阁平春水，柴门掩夕阳。
带月饭行侣，西游关塞长。晨鸡鸣远戍，宿雁起寒塘。
寺远僧来少，桥危客到稀。不闻砧杵动，应解制荷衣。
将军久已没，行客自兴哀。功业山长在，繁华水不回。
乱藤侵废井，荒菊上丛台。借问此中事，几家歌舞来。
倚槛花临水，回舟月照山。忆归师莫笑，书剑在人间。
疑与武陵通，青溪碧嶂中。水寒深见石，松晚静闻风。
夜吟关月静，秋望塞云高。去去从军乐，雕飞代马豪。
故人日已远，身事与谁论。性拙难趋世，心孤易感恩。
醉舞任生涯，褐宽乌帽斜。庾公先在郡，疏傅早还家。
林晚鸟争树，园春蜂护花。高吟应更逸，嵩洛旧烟霞。
上象壶中阔，平生梦里忙。幸承仙籍后，乞取大还方。
酒阑横剑歌，日暮望关河。道直去官早，家贫为客多。
山昏函谷雨，木落洞庭波。莫尽远游兴，故园荒薜萝。
洗足柳遮寺，坐禅花委苔。唯将一童子，又欲上天台。
高寺移清宴，渔舟系绿萝。潮平秋水阔，云敛暮山多。
广槛停箫鼓，繁弦散绮罗。西楼半床月，莫问夜如何。
孤城漏未残，徒侣拂征鞍。洛北去游远，淮南归梦阑。
晓灯回壁暗，晴雪卷帘寒。强尽主人酒，出门行路难。
高人亦未闲，来往楚云间。剑在心应壮，书穷鬓已斑。
落帆秋水寺，驱马夕阳山。明日南昌尉，空斋又掩关。
南北断蓬飞，别多相见稀。更伤今日酒，未换昔年衣。
旧友几人在，故乡何处归。秦原向西路，云晚雪霏霏。
爱树满西津，津亭堕泪频。素车应度洛，珠履更归秦。
水接三湘暮，山通五岭春。伤离与怀旧，明日白头人。
离别奈情何，江楼凝艳歌。蕙兰秋露重，芦苇夜风多。
深怨寄清瑟，远愁生翠蛾。酒酣相顾起，明月棹寒波。
山空叶复落，一径下新安。风急渡溪晚，雪晴归寺寒。
寻云策藤杖，向日倚蒲团。宁忆西游客，劳劳歌路难。
山断水茫茫，洛人西路长。笙歌留远棹，风雨寄华堂。
红壁耿秋烛，翠帘凝晓香。谁堪从此去，云树满陵阳。
花落水潺潺，十年离旧山。夜愁添白发，春泪减朱颜。
孤剑北游塞，远书东出关。逢君话心曲，一醉灞陵间。
车马长安道，谁知大隐心。蛮僧留古镜，蜀客寄新琴。
殷勤解金锁，昨夜雨凄凄。山浅忆巫峡，水寒思建溪。
远寻红树宿，深向白云啼。好觅来时路，烟萝莫共迷。
身贱与心违，秋风生旅衣。久贫辞国远，多病在家稀。
山暝客初散，树凉人未归。西都万余里，明旦别柴扉。
月凉风静夜，归客泊岩前。桥响犬遥吠，庭空人散眠。
昔人诗酒地，芳草思王孙。白水半塘岸，青山横郭门。
悬岩碑已折，盘石井犹存。无处继行乐，野花空一尊。
萧萧凌雪霜，浓翠异三湘。疏影月移壁，寒声风满堂。
卷帘秋更早，高枕夜偏长。忽忆秦溪路，万竿今正凉。
萧寺暂相逢，离忧满病容。寒斋秋少燕，阴壁夜多蛩。
故人天下定，垂钓碧岩幽。旧迹随台古，高名寄水流。
鸟喧群木晚，蝉急众山秋。更待新安月，凭君暂驻舟。
晴烟和草色，夜雨长溪痕。下岸谁家住，残阳半掩门。
飘飘随晚浪，杯影入鸥群。岸冻千船雪，岩阴一寺云。
夜灯江北见，寒磬水西闻。鹤岭烟霞在，归期不羡君。
雀喧知鹤静，凫戏识鸥闲。却笑南昌尉，悠悠城市间。
红叶晚萧萧，长亭酒一瓢。残云归太华，疏雨过中条。
早潮低水槛，残月下山城。惆怅回舟日，湘南春草生。
早秋归寺远，新雨上滩迟。别后江云碧，南斋一首诗。
秋来水上亭，几处似岩扃。戏鸟翻江叶，游龟带绿萍。
管弦心戚戚，罗绮鬓星星。行乐非吾事，西斋尚有萤。
漠漠故宫地，月凉风露幽。鸡鸣荒戍晓，雁过古城秋。
杨柳北归路，蒹葭南渡舟。去乡今已远，更上望京楼。
怀土泣京华，旧山归路赊。静依禅客院，幽学野人家。
露晓红兰重，云晴碧树高。逢秋正多感，万里别同袍。
久病先知雨，长贫早觉秋。壮心能几许，伊水更东流。
潮平犹倚棹，月上更登楼。他日沧浪水，渔歌对白头。
来往几经过，前轩枕大河。远帆春水阔，高寺夕阳多。
蝶影下红药，鸟声喧绿萝。故山归未得，徒咏采芝歌。
艳阳无处避，皎洁不成容。素质添瑶水，清光散玉峰。
眠鸥犹恋草，栖鹤未离松。闻在金銮望，群仙对九重。
倾幕来华馆，淹留二使君。舞移清夜月，歌断碧空云。
吴僧诵经罢，败衲倚蒲团。钟韵花犹敛，楼阴月向残。
晴山开殿响，秋水卷帘寒。独恨孤舟去，千滩复万滩。
萧萧芦荻花，郢客独辞家。远棹依山响，危樯转浦斜。
不寒澄浅石，潮落涨虚沙。莫与征徒望，乡园去渐赊。
潺湲绕门水，未省濯缨尘。鸟散千岩曙，蜂来一径春。
南楼送郢客，西郭见荆门。凫鹄下寒渚，牛羊归远村。
兰舟倚行棹，桂酒掩余尊。重此一留宿，前村烟水昏。
儒翁九十余，旧向此山居。生寄一壶酒，死留千卷书。
槛摧新竹少，池浅故莲疏。但有子孙在，带经还荷锄。
曾经黑山虏，一剑出重围。年长穷书意，时清隐钓矶。
高斋云外住，瘦马月中归。唯说乡心苦，春风雁北飞。
适意极春日，南台披薜萝。花光晴漾漾，山色昼峨峨。
官静亦无能，平生少面朋。务开唯印吏，公退只棋僧。
楼台横复重，犹有半岩空。萝洞浅深水，竹廊高下风。
簟凉襟袖清，月没尚残星。山果落秋院，水花开晓庭。
疏藤风袅袅，圆桂露冥冥。正忆江南寺，岩斋闻诵经。
无辞一杯酒，昔日与君深。秋色换归鬓，曙光生别心。
桂花山庙冷，枫树水楼阴。此路千余里，应劳楚客吟。
往年公子宅，夜宴乐难忘。高竹动疏翠，早莲飘暗香。
珠盘凝宝瑟，绮席递华觞。今日皆何处，闭门春草长。
津亭多别离，杨柳半无枝。住接猿啼处，行逢雁过时。
江风飏帆急，山月下楼迟。还就西斋宿，烟波劳梦思。
仙署淹清景，雪华松桂阴。夜凌瑶席宴，春寄玉京吟。
病客与僧闲，频来不掩关。高窗云外树，疏磬雨中山。
避雨松枫岸，看云杨柳津。长安一杯酒，座上有归人。
西岩一径通，知学采芝翁。寒暑丹心外，光阴白发中。
水深鱼避钓，云迥鹤辞笼。坐想还家日，人非井邑空。
侯门大道傍，蝉噪树苍苍。开锁洞门远，下帘宾馆凉。
栏围红药盛，架引绿萝长。永日一欹枕，故山云水乡。
恨与前欢隔，愁因此会同。迹高芸阁吏，名散雪楼翁。
城高不可下，永日一登临。曲槛凉飙急，空楼返照深。
苇花迷夕棹，梧叶散秋砧。谩作归田赋，蹉跎岁欲阴。
风度龙山暗，云凝象阙阴。瑞花琼树合，仙草玉苗深。
欲醉梁王酒，先调楚客琴。即应携手去，将此助商霖。
年来不自得，一望几伤心。风转蕙兰色，月移松桂阴。
城下水萦回，潮冲野艇来。鸟惊山果落，龟泛绿萍开。
白首书千卷，朱颜酒一杯。南轩自流涕，不是望燕台。
春草越吴间，心期旦夕还。酒乡逢客病，诗境遇僧闲。
倚棹冰生浦，登楼雪满山。东风不可待，归鬓坐斑斑。
乾坤三事贵，华夏一夫冤。宁有唐虞世，心知不为言。
芦苇暮修修，溪禽上钓舟。露凉花敛夕，风静竹含秋。
素志应难契，清言岂易求。相欢一瓢酒，明日醉西楼。
鸟浴春塘暖，猿吟暮岭高。寻仙在仙骨，不用废牛刀。
镜朗灯分焰，香销印绝烟。真乘不可到，云尽月明天。
燕雁水乡飞，京华信自稀。簟瓢贫守道，书剑病忘机。
叠鼓吏初散，繁钟鸟独归。高梧与疏柳，风雨似郊扉。
山色和云暮，湖光共月秋。天台多道侣，何惜更南游。
禅扉倚石梯，云湿雨凄凄。草色分松径，泉声咽稻畦。
棹移滩鸟没，钟断岭猿啼。入夜花如雪，回舟忆剡溪。
众籁凝丝竹，繁英耀绮罗。酒酣诗自逸，乘月棹寒波。
晓街垂御柳，秋院闭宫莎。借问龙归处，鼎湖空碧波。
宅前云水满，高兴一书生。垂钓有深意，望山多远情。
夜棋留客宿，春酒劝僧倾。未作干时计，何人问姓名。
老归江上寺，不忘旧师恩。驻锡逢山色，停杯见浪痕。
秋涛吞楚驿，晓月上荆门。为访题诗处，莓苔几字存。
花在舞楼空，年年依旧红。泪光停晓露，愁态倚春风。
香径小船通，菱歌绕故宫。鱼沉秋水静，鸟宿暮山空。
荷叶桥边雨，芦花海上风。归心无处托，高枕画屏中。
直道知难用，经年向水滨。宅从栽竹贵，家为买书贫。
就学多新客，登朝尽故人。蓬莱自有路，莫羡武陵春。
岩树阴棋局，山花落酒樽。相逢亦留宿，还似识王孙。
独愁秦树老，孤梦楚山遥。有路应相念，风尘满黑貂。
明星低未央，莲阙迥苍苍。叠鼓催残月，疏钟迎早霜。
关防浮瑞气，宫馆耀神光。再拜为君寿，南山高且长。
战马昔纷纷，风惊嵩少尘。全家南渡远，旧友北来频。
罢酒松筠晚，赋诗杨柳春。谁言今夜月，同是洛阳人。
素衣京洛尘，归棹过南津。故里迹犹在，旧交心更新。
风过渚荷动，露含山桂幽。孤吟不可曙，昨夜共登楼。
禅空心已寂，世路任多岐。到院客长见，闭关人不知。
寺喧听讲绝，厨远送斋迟。墙外洛阳道，东西无尽时。
广陌埃尘远，重门管吹深。劳歌极西望，芸省有知音。
霄汉两飞鸣，喧喧动禁城。桂堂同日盛，芸阁间年荣。
香掩蕙兰气，韵高鸾鹤声。应怜茂陵客，未有子虚名。
南斋知数宿，半为木兰开。晴阁留诗遍，春帆载酒回。
烟深扬子宅，云断越王台。自有孤舟兴，何妨更一来。
鸟散绿萝静，蝉鸣红树凋。何言此时节，去去任蓬飘。
花下送归客，路长应过秋。暮随江鸟宿，寒共岭猿愁。
众水喧严濑，群峰抱沉楼。因君几南望，曾向此中游。
征夫天一涯，醉赠别吾诗。雁迥参差远，龙多次第迟。
宁歌还夜苦，宋赋更秋悲。的的遥相待，清风白露时。
山水引归路，陆郎从此谙。秋茶垂露细，寒菊带霜甘。
江曲山如画，贪程亦驻舟。果随岩狖落，槎带水禽流。
客散他乡夜，人归故国秋。樽前挂帆去，风雨下西楼。
旅葬不可问，茫茫西陇头。水云青草湿，山月白杨愁。
琴信有时罢，剑伤无处留。淮南旧烟月，孤棹更逢秋。
锡寒秦岭月，杯急楚江风。离怨故园里，小秋梨叶红。
归卧养天真，鹿裘乌角巾。茂陵闲久病，彭泽醉长贫。
冠盖西园夜，笙歌北里春。谁怜清渭曲，又老钓鱼人。
调瑟劝离酒，苦谙荆楚门。竹斑悲帝女，草绿怨王孙。
潮落九疑迥，雨连三峡昏。同来不同去，迢递更伤魂。
西园春欲尽，芳草径难分。静语唯幽鸟，闲眠独使君。
密林生雨气，古石带苔文。虽去清朝远，朝朝见白云。
云物如故乡，山川异岐路。年来未归客，马上春欲暮。
一樽花下酒，残日水西树。不待管弦终，摇鞭背花去。
忆昨未知道，临川每羡鱼。世途行处见，人事病来疏。
微雨秋栽竹，孤灯夜读书。怜君亦同志，晚岁傍山居。
回报隐居士，莫愁山兴阑。求人颜色尽，知道性情宽。
谿长山几重，十里万株松。秋日下丹槛，暮云归碧峰。
树栖新放鹤，潭隐旧降龙。还在孤舟宿，卧闻初夜钟。
江城红叶尽，旅思复凄伤。孤梦家山远，独眠秋夜长。
道存空倚命，身贱未归乡。南望空垂泪，天边雁一行。
有计自安业，秋风罢苦吟。买山兼种竹，对客更弹琴。
烟起药园晚，杵声松院深。闲眠得真性，惆怅旧时心。
昔话平生志，高斋曾见留。道孤心易感，恩重力难酬。
绿萝萦数匝，本在草堂间。秋色寄高树，昼阴笼远山。
双岩泻一川，回马断桥前。古庙阴风地，寒钟暮雨天。
何年去此地，南浦满凫雏。云汉知心远，林塘觉思孤。
低飞下晚树，独睡映新蒲。为尔多归兴，前年在五湖。
未谷抛还忆，交亲晚更稀。空持望乡泪，沾洒寄来衣。
闭门池馆静，云访紫芝翁。零落槿花雨，参差荷叶风。
夜棋全局在，春酒半壶空。长啸倚西阁，悠悠名利中。
犬吠秋山迥，鸡鸣晓树深。开门更欹枕，谁识野人心。
飞盖集兰堂，清歌递柏觞。高城榆柳荫，虚阁芰荷香。
海月秋偏静，山风夜更凉。自怜书万卷，扶病对萤光。
几日卧南亭，卷帘秋月清。河关初罢梦，池阁更含情。
寒露润金井，高风飘玉筝。前年共游客，刀笔事戎旌。
紫陌秦山近，青枫楚树遥。还同长卿志，题字满河桥。
霜风露叶下，远思独裴回。夜久草堂静，月明山客来。
遣贫相劝酒，忆字共书灰。何事清平世，干名待有媒。
路长春欲尽，歌怨酒初酣。白社莲宫北，青袍桂水南。
驿行盘鸟道，船宿避龙潭。真得诗人趣，烟霞处处谙。
山斋路几层，败衲学真乘。寒暑移双树，光阴尽一灯。
风飘高竹雪，泉涨小池冰。莫讶频来此，修身欲到僧。
念远坐西阁，华池涵月凉。书回秋欲尽，酒醒夜初长。
露白莲衣浅，风清蕙带香。前年此佳景，兰棹醉横塘。
初霁独登赏，西楼多远风。横烟秋水上，疏雨夕阳中。
高树下山鸟，平芜飞草虫。唯应待明月，千里与君同。
蜀道下湘渚，客帆应不迷。江分三峡响，山并九华齐。
花开又花落，时节暗中迁。无计延春日，可能留少年。
聚散竟无形，回肠百结成。古今销不得，离别觉潜生。
降虏将军思，穷秋远客情。何人更憔悴，落第泣秦京。
带霜南去雁，夜好宿汀沙。惊起向何处，高飞极海涯。
孤舟路渐赊，时见碧桃花。溪雨滩声急，岩风树势斜。
失枕惊先起，人家半梦中。闻鸡凭早晏，占斗认西东。
江晚笙歌促，山晴鼓角严。羊公莫先醉，清晓月纤纤。
不知身老大，犹似旧时狂。为酒游山县，留诗遍草堂。
相见又南北，中宵泪满襟。旅游知世薄，贫别觉情深。
歌管一尊酒，山川万里心。此身多在路，休诵异乡吟。
故国今何在，扁舟竟不归。云移山漠漠，江阔树依依。
晚色千帆落，秋声一雁飞。此时兼送客，凭槛欲沾衣。
寥落故人宅，重来身已亡。古苔残墨沼，深竹旧书堂。
前山风雨凉，歇马坐垂杨。何处芙蓉落，南渠秋水香。
夜战桑干北，秦兵半不归。朝来有乡信，犹自寄征衣。
野寺薜萝晚，官渠杨柳春。归心已无限，更送洞庭人。
雪中东郭履，堂上老莱衣。读遍先贤传，如君事者稀。
夕阳归路后，霜野物声干。集鸟翻渔艇，残虹拂马鞍。
春咏敢轻裁，衔辞入半杯。已遭江映柳，更被雪藏梅。
剑外从军远，无家与寄衣。散关三尺雪，回梦旧鸳机。
向晚意不适，驱车登古原。夕阳无限好，只是近黄昏。
世上苍龙种，人间武帝孙。小来惟射猎，兴罢得乾坤。
渭水天开苑，咸阳地献原。英灵殊未已，丁傅渐华轩。
巴江可惜柳，柳色绿侵江。好向金銮殿，移阴入绮窗。
侵夜鸾开镜，迎冬雉献裘。从臣皆半醉，天子正无愁。
秋蝶无端丽，寒花只暂香。多情真命薄，容易即回肠。
天上参旗过，人间烛焰销。谁言整双履，便是隔三桥。
定定住天涯，依依向物华。寒梅最堪恨，常作去年花。
已带黄金缕，仍飞白玉花。长时须拂马，密处少藏鸦。
为恋巴江好，无辞瘴雾蒸。纵能朝杜宇，可得值苍鹰。
复壁交青琐，重帘挂紫绳。如何一柱观，不碍九枝灯。
朔雁传书绝，湘篁染泪多。无由见颜色，还自托微波。
凄凉宝剑篇，羁泊欲穷年。黄叶仍风雨，青楼自管弦。
新知遭薄俗，旧好隔良缘。心断新丰酒，销愁斗几千。
叶叶复翻翻，斜桥对侧门。芦花惟有白，柳絮可能温。
闻君来日下，见我最娇儿。渐大啼应数，长贫学恐迟。
无奈巴南柳，千条傍吹台。更将黄映白，拟作杏花媒。
青海闻传箭，天山报合围。一朝携剑起，上马即如飞。
高阁客竟去，小园花乱飞。参差连曲陌，迢递送斜晖。
肠断未忍扫，眼穿仍欲归。芳心向春尽，所得是沾衣。
池上与桥边，难忘复可怜。帘开最明夜，簟卷已凉天。
大夏资轻策，全溪赠所思。静怜穿树远，滑想过苔迟。
鹤怨朝还望，僧闲暮有期。风流真底事，常欲傍清羸。
异域东风湿，中华上象宽。此楼堪北望，轻命倚危栏。
千二百轻鸾，春衫瘦著宽。倚风行稍急，含雪语应寒。
带火遗金斗，兼珠碎玉盘。河阳看花过，曾不问潘安。
相兼惟柳絮，所得是花心。可要凌孤客，邀为子夜吟。
赠远虚盈手，伤离适断肠。为谁成早秀，不待作年芳。
都无色可并，不奈此香何。瑶席乘凉设，金羁落晚过。
舟小回仍数，楼危凭亦频。燕来从及社，蝶舞太侵晨。
绛雪除烦后，霜梅取味新。年华无一事，只是自伤春。
道却横波字，人前莫谩羞。只应同楚水，长短入淮流。
霜露欹高木，星河压故园。斯游傥为胜，九折幸回轩。
别地萧条极，如何更独来。秋应为黄叶，雨不厌青苔。
沈约只能瘦，潘仁岂是才。杂情堪底寄，惟有冷于灰。
荒村倚废营，投宿旅魂惊。断雁高仍急，寒溪晓更清。
深居俯夹城，春去夏犹清。天意怜幽草，人间重晚晴。
并添高阁迥，微注小窗明。越鸟巢干后，归飞体更轻。
积雨晚骚骚，相思正郁陶。不知人万里，时有燕双高。
迥拂来鸿急，斜催别燕高。已寒休惨淡，更远尚呼号。
国以斯文重，公仍内署来。风标森太华，星象逼中台。
水急愁无地，山深故有云。那通极目望，又作断肠分。
帷飘白玉堂，簟卷碧牙床。楚女当时意，萧萧发彩凉。
竟日小桃园，休寒亦未暄。坐莺当酒重，送客出墙繁。
啼久艳粉薄，舞多香雪翻。犹怜未圆月，先出照黄昏。
缓逐烟波起，如妒柳绵飘。故临飞阁度，欲入回陂销。
萦歌怜画扇，敞景弄柔条。更奈天南位，牛渚宿残宵。
鸡黍随人设，蒲鱼得地生。前贤无不谓，容易即遗名。
高松出众木，伴我向天涯。客散初晴候，僧来不语时。
有风传雅韵，无雪试幽姿。上药终相待，他年访伏龟。
酒薄吹还醒，楼危望已穷。江皋当落日，帆席见归风。
烟带龙潭白，霞分鸟道红。殷勤报秋意，只是有丹枫。
桂水春犹早，昭川日正西。虎当官道斗，猿上驿楼啼。
四海秋风阔，千岩暮景迟。向来忧际会，犹有五湖期。
玄武开新苑，龙舟宴幸频。渚莲参法驾，沙鸟犯句陈。
寿献金茎露，歌翻玉树尘。夜来江令醉，别诏宿临春。
春梦乱不记，春原登已重。青门弄烟柳，紫阁舞云松。
官书推小吏，侍史从清郎。并马更吟去，寻思有底忙。
柳带谁能结，花房未肯开。空余双蝶舞，竟绝一人来。
鱼乱书何托，猿哀梦易惊。旧居连上苑，时节正迁莺。
地理南溟阔，天文北极高。酬恩抚身世，未觉胜鸿毛。
花情羞脉脉，柳意怅微微。莫叹佳期晚，佳期自古稀。
出宿金尊掩，从公玉帐新。依依向余照，远远隔芳尘。
细草翻惊雁，残花伴醉人。杨朱不用劝，只是更沾巾。
短顾何由遂，迟光且莫惊。莺能歌子夜，蝶解舞宫城。
萧洒傍回汀，依微过短亭。气凉先动竹，点细未开萍。
稍促高高燕，微疏的的萤。故园烟草色，仍近五门青。
卜夜容衰鬓，开筵属异方。烛分歌扇泪，雨送酒船香。
万里风来地，清江北望楼。云通梁苑路，月带楚城秋。
刺字从漫灭，归途尚阻修。前程更烟水，吾道岂淹留。
客去波平槛，蝉休露满枝。永怀当此节，倚立自移时。
王子调清管，天人降紫泥。岂无云路分，相望不应迷。
帘垂幕半卷，枕冷被仍香。如何为相忆，魂梦过潇湘。
日下徒推鹤，天涯正对萤。鱼山羡曹植，眷属有文星。
寻幽殊未极，得句总堪夸。强下西楼去，西楼倚暮霞。
旧著思玄赋，新编杂拟诗。江庭犹近别，山舍得幽期。
喜客尝留橘，应官说采金。倾壶真得地，爱日静霜砧。
桂林闻旧说，曾不异炎方。山响匡床语，花飘度腊香。
几时逢雁足，著处断猿肠。独抚青青桂，临城忆雪霜。
取适琴将酒，忘名牧与樵。平生有游旧，一一在烟霄。
地胜遗尘事，身闲念岁华。晚晴风过竹，深夜月当花。
驿途仍近节，旅宿倍思家。独夜三更月，空庭一树花。
海上呼三岛，斋中戏五禽。唯应逢阮籍，长啸作鸾音。
滞雨长安夜，残灯独客愁。故乡云水地，归梦不宜秋。
延陵留表墓，岘首送沈碑。敢伐不加点，犹当无愧辞。
丹灶三年火，苍崖万岁藤。樵归说逢虎，棋罢正留僧。
星斗同秦分，人烟接汉陵。东流清渭苦，不尽照衰兴。
初随林霭动，稍共夜凉分。窗迥侵灯冷，庭虚近水闻。
捧月三更断，藏星七夕明。才闻飘迥路，旋见隔重城。
潭暮随龙起，河秋压雁声。只应惟宋玉，知是楚神名。
东府忧春尽，西溪许日曛。月澄新涨水，星见欲销云。
柳好休伤别，松高莫出群。军书虽倚马，犹未当能文。
薄叶风才倚，枝轻雾不胜。开先如避客，色浅为依僧。
花将人共笑，篱外露繁枝。宋玉临江宅，墙低不碍窥。
莫叹万重山，君还我未还。武关犹怅望，何况百牢关。
路到层峰断，门依老树开。月从平楚转，泉自上方来。
树好频移榻，云奇不下楼。岂关无景物，自是有乡愁。
旧隐无何别，归来始更悲。难寻白道士，不见惠禅师。
草径虫鸣急，沙渠水下迟。却将波浪眼，清晓对红梨。
客鬓行如此，沧波坐渺然。此中真得地，漂荡钓鱼船。
内殿张弦管，中原绝鼓鼙。舞成青海马，斗杀汝南鸡。
薄宦频移疾，当年久索居。哀同庾开府，瘦极沈尚书。
城绿新阴远，江清返照虚。所思惟翰墨，从古待双鱼。
紫阁相逢处，丹岩议宿时。堕蝉翻败叶，栖鸟定寒枝。
西北朝天路，登临思上才。城闲烟草遍，村暗雨云回。
人岂无端别，猿应有意哀。征南予更远，吟断望乡台。
含泪坐春宵，闻君欲度辽。绿池荷叶嫩，红砌杏花娇。
曙月当窗满，征云出塞遥。画楼终日闭，清管为谁调。
水色饶湘浦，滩声怯建溪。泪流回月上，可得更猿啼。
胡马饮河洛，我家从此迁。今来独垂泪，三十六峰前。
宋玉正秋悲，那堪更别离。从来襟上泪，尽作鬓边丝。
世网留三宿，真源寄一杯。因声谢猿鸟，岁晏会归来。
吏散落花尽，人居远岛闲。过于老莱子，端简独承颜。
望远临孤石，吟余落片霞。野情看不足，归路思犹赊。
十载别仙峰，峰前千古踪。阴王修道处，云雪满高松。
洞口风雷异，池心星汉重。明朝下山去，片月落残钟。
野寺寒塘晓，游人一梦分。钟残数树月，僧起半岩云。
宿鸟惊初见，幽泉落不闻。吟余凭前槛，红叶下纷纷。
落日五湖游，烟波处处愁。沈浮千古事，谁与问东流。
渺渺无穷尽，风涛几日平。年光与人事，东去一声声。
花发鸟仍啼，行行路欲迷。二真无问处，虚度武陵溪。
处世曾无著，生前事尽非。一瓶兼一衲，南北去如归。
草细盘金勒，花繁倒玉壶。徒嗟好章句，无力致前途。
水柳烟中重，山梅雪后真。不知将白发，何以度青春。
潇湘终共去，巫峡羡先寻。几夕江楼月，玄晖伴静吟。
栈畔谁高步，巴边自问津。凄然莫滴血，杜宇正哀春。
乳滴茅君洞，鸦鸣季子祠。想知佐理暇，日有咏怀诗。
心齐山鹿逸，句敌柳花狂。坚苦今如此，前程岂渺茫。
紫阁雪未尽，杏园花亦寒。灞西辞旧友，楚外忆新安。
蓝峰露秋院，灞水入春厨。便可栖心迹，如何返旧途。
入户道心生，茶间踏叶行。泻风瓶水涩，承露鹤巢轻。
凉泉堕众石，古木彻疏猿。月上僧阶近，斯游岂易言。
晨飞晚未休，兰阁客吟愁。萧飒柳边挂，萦纡花底流。
云霞千古事，桃李旧花颜。芳信沈青鸟，空祠掩暮山。
香传一座暗，柳匝万家闲。那复伤神所，河昏落日间。
坞木殿前空，山河泽国同。鸟闲沙影上，泉落树阴中。
秋风江上家，钓艇泊芦花。断岸绿杨荫，疏篱红槿遮。
悬灯洒砌雨，上阁绕云雕。即是洲中柳，嘶蝉急暮条。
戍路少人踪，边烟淡复浓。诗宁写别恨，酒不上离容。
朝朝声磬罢，章子扫藤阴。花过少游客，日长无事心。
回山闭院直，落水下桥深。安得开方便，容身老此林。
辛勤长在学，一室少曾开。时忆暮山寺，独登衰草台。
名期五字立，迹愧九年来。此意今聊写，还希君子哀。
笛发孤烟戍，鸦归夕照村。萋萋芳草色，终是忆王孙。
春城带病别，秋塞见除书。况是神仙吏，仍非尘土居。
河风吹鸟迥，岳雨滴桐疏。坐阁驰思夕，沙东凉月虚。
冲桥二水急，扣月一钟残。明发还分手，徒悲行路难。
沙西林杪寺，殿倚石棱开。晓月僧汲井，残阳钟殷台。
河冲绿野去，鸟背白云来。日夕唯增思，京关未想回。
朔漠正秋霖，西风传夕砧。沧洲未归迹，华发受恩心。
眠云喜道存，读易过朝昏。乔木青连郭，长河白泻门。
钟沈残月坞，鸟去夕阳村。搜此成闲句，期逢作者论。
那期高旆下，得遇重臣知。泉石容居止，风沙免路岐。
河兼落下望，句入大荒思。无复愁烦暑，回山翠阁危。
声寒通节院，城黑见烽楼。欲取闲云并，闲云有去留。
风沙榆塞迥，波浪橘洲偏。重整潇湘棹，心期更几年。
酬难尘鬓皓，坐久壁灯青。竟晚苍山咏，乔枝有鹤听。
旧隐白云峰，生涯落叶同。关河一栖旅，杨柳十东风。
每来多便宿，不负白云言。古木朔风动，寒城疏雪翻。
远书来阮巷，阙下见江东。不得经史力，枉抛耕稼功。
亦忝受恩身，当殊投刺新。竟蒙分玉石，终不离埃尘。
大谷非无暖，幽枝自未春。昏昏过朝夕，应念苦吟人。
露白覆棋宵，林青读易朝。道高天子问，名重四方招。
许鹤归华顶，期僧过石桥。虽然在京国，心迹自逍遥。
春尽大方游，思君便白头。地蒸川有毒，天暖树无秋。
水急三巴险，猿分五岭愁。为缘知己分，南国必淹留。
访寺临河岸，开楼见海山。洛中推二陆，莫久恋乡关。
颜凋明镜觉，思苦白云知。沧洲迷钓隐，紫阁负僧期。
常多簪组客，非独看高松。此地堪终日，开门见数峰。
苔新禽迹少，泉冷树阴重。师意如山里，空房晓暮钟。
风散五更雨，鸟啼三月春。轩窗透初日，砚席绝纤尘。
帝里峰头出，邻家树色新。怜君高且静，有句寄闲人。
先生此幽隐，便可谢人群。潭底见秋石，树间飞霁云。
寺去幽居近，每来因采薇。伴僧行不困，临水语忘归。
磬动青林晚，人惊白鹭飞。堪嗟浮俗事，皆与道相违。
茅堂入谷远，林暗绝其邻。终日有流水，经年无到人。
禅地无尘夜，焚香话所归。树摇幽鸟梦，萤入定僧衣。
破月斜天半，高河下露微。翻令嫌白日，动即与心违。
疏钟兼漏尽，曙色照青氛。栖鹤出高树，山人归白云。
夜岳禅销月，秋潭汲动星。回期不可定，孤鹤在高冥。
出入门阑久，儿童亦有情。不须将姓字，长说向公卿。
每许连床坐，时容并马行。恩深转无语，怀抱自分明。
雁举之衡翅，河穿入虏流。将军心莫苦，向此取封侯。
鸟栖寒水迥，月映积冰清。石室焚香坐，悬知不为名。
绿滑莎藏径，红连果压枝。幽人更何事，旦夕与僧期。
清风枝叶上，山鸟已栖来。根别古沟岸，影生秋观苔。
遍思诸草木，惟此出尘埃。恨为移君晚，空庭更拟栽。
涧谷冬深静，烟岚日午开。修身知得地，京寺未言回。
莫说春闱事，清宵且共吟。频年遗我辈，何日遇知音。
渚鸟栖蒲立，城砧接曙闻。来宵莫他约，重此话孤云。
永夕见招宿，诗书盈草堂。静吟倾美酒，高论出名场。
窗飒松篁韵，庭兼雪月光。心期身未老，一去泛潇湘。
只应芸阁吏，知我僻兼愚。吟兴忘饥冻，生涯任有无。
老树呈秋色，空池浸月华。凉风白露夕，此境属诗家。
危叶无风坠，幽禽并树栖。自怜在岐路，不醉亦沉迷。
日夕是西风，流光半已空。山光渐凝碧，树叶即翻红。
学浅惭多士，秋成羡老农。谁怜信公道，不泣路岐中。
到晓改诗句，四邻嫌苦吟。中宵横北斗，夏木隐栖禽。
天地先秋肃，轩窗映月深。幽庭多此景，惟恐曙光侵。
门列晴峰色，堂开古木阴。何因驻清听，惟恐日西沉。
鸣鞭静路尘，籍籍谏垣臣。函疏封还密，炉香侍立亲。
箧多临水作，窗宿卧云人。危坐开寒纸，灯前起草频。
石溪盘鹤外，岳室闭猿前。柱史题诗后，松前更肃然。
寂灭身何在，门人隔此生。影悬尘已厚，塔种柏初成。
闲上凌虚塔，相逢避暑人。却愁归去路，马迹并车轮。
因居石室贫，五十二回春。拥褐冥心客，穷经暮齿人。
连塞云长惨，才秋树半空。相如偏自惬，掌记复乘骢。
杖履疑师在，房关四壁蛩。贮瓶经腊水，响塔隔山钟。
业文传不朽，作尉岂多时。公退琴堂上，风吹斑竹枝。
霜薄东南地，江枫落未齐。众山离楚上，孤棹宿吴西。
东西南北郡，自说遍曾游。人世终多故，皇都不少留。
郢城帆过夜，汉水月方秋。此谒亲知去，闻猿岂解愁。
河池安所理，种柳与弹琴。自合清时化，仍资白首吟。
同城各多故，会面亦稀疏。及道须相别，临岐恨有余。
寥落故人宅，今来身已亡。古苔封墨沼，深竹映书堂。
玉泉归故刹，便老是僧期。乱木孤蝉后，寒山绝鸟时。
修篁夹绿池，幽絮此中飞。何必青山远，仍将白发归。
鸟啼亦有恨，鸥习总无机。树起秋风细，西林磬入微。
满庭霜月魄，风静绝纤闻。边境时无事，州城夜访君。
蜀国烟霞异，灵山水月澄。乡闾诸善友，喜似见南能。
愚为童稚时，已解念君诗。及得高科晚，须逢圣主知。
亭台腊月时，松竹见贞姿。林积烟藏日，风吹水合池。
恨无人此住，静有鹤相窥。是景吟诗遍，真于野客宜。
无事门多掩，阴阶竹扫苔。劲风吹雪聚，渴鸟啄冰开。
自尔归仙后，经秋又过春。白云寻不得，紫府去无因。
静里层层石，潺湲到鹤林。流回出几洞，源远历千岑。
寒助空山月，清兼此夜心。幽人听达曙，相和藓床吟。
乐游原上望，望尽帝都春。始觉繁华地，应无不醉人。
云开双阙丽，柳映九衢新。爱此频来往，多闲逐此身。
性与才俱拙，名场迹甚微。久居颜亦厚，独立事多非。
数畦蔬甲出，半梦鸟声移。只恐龙楼吏，归山又见违。
尽落经霜叶，频阴欲雪天。归山自有限，岂待白头年。
圆明寒魄上，天地一光中。临水通宵坐，知君此兴同。
鸡林隔巨浸，一住一年行。日近国先曙，风吹海不平。
朝是暮还非，人情冷暖移。浮生只如此，强进欲何为。
迢递从知己，他人敢更言。离京虽未腊，到府已应暄。
路翻平楚阔，草带古淮新。天下虽云大，同声有几人。
窗对嵩山碧，庭来洛水声。门前桃李树，一径已阴成。
君此卜行日，高堂应梦归。莫将和氏泪，滴著老莱衣。
雨断淮山出，帆扬楚树移。晨昏心已泰，蝉发是回时。
万类半已动，此心宁自安。月沉平野尽，星隐曙空残。
衡门掩绿苔，树下绝尘埃。偶赴高僧约，旋知长者来。
云山堪眺望，车马必裴回。问以何为待，惭无酒一杯。
为道常日损，尊师修此心。挂肩黄布被，穿发白蒿簪。
符札灵砂字，弦弹古素琴。囊中曾有药，点土亦成金。
相逢话清夜，言实转相知。共道名虽切，唯论命不疑。
吟身坐霜石，眠鸟握风枝。别忆天台客，烟霞昔有期。
尘里正愁老，相逢眼益明。从前枉多病，此后鲜疏名。
高人游息处，与此曲池连。密树才春后，深山在目前。
远峰初绝雨，片石欲生烟。数有僧来宿，应缘静好禅。
古僧精进者，师复是谁流。道贵行无我，禅难说到头。
汲泉羸鹤立，拥褐老猿愁。曾住深山院，何如此院幽。
枉别山中客，殊非世上人。今来已如此，须得桂荣新。
得性见微公，何曾执著空。修心将佛并，吐论与儒通。
晓漱松杉下，宵禅雪月中。他生有缘会，君子亦应同。
古松凌巨塔，修竹映空廊。竟日闻虚籁，深山只此凉。
僧真生我静，水淡发茶香。坐久东楼望，钟声振夕阳。
高视终南秀，西风度阁凉。一生同隙影，几处好山光。
朝来微有雨，天地爽无尘。北阙明如画，南山碧动人。
车舆终日别，草树一城新。枉是吾君戚，何门谒紫宸。
旨甘虽自足，未是禄荣亲。尚逐趋时伴，多离有道人。
何处访岐路，青云但忆归。风尘数年限，门馆一生依。
外族帝王是，中朝亲旧稀。翻令浮议者，不许九霄飞。
上方僧又起，清磬出林初。吟苦晓灯暗，露零秋草疏。
旧山多梦到，流水送愁余。寄寺欲经岁，惭无亲故书。
万叶风声利，一山秋气寒。晓霜浮碧瓦，落日度朱栏。
晓色挂残月，夜声杂繁弦。青春去如水，康乐归何年。
楼居半池上，澄影共相空。谢守题诗处，莲开净碧中。
山雨留清气，溪飙送早凉。时回石门步，阶下碧云光。
连檐对双树，冬翠夏无尘。未肯惭桃李，成阴不待春。
高亭群峰首，四面俯晴川。每见晨光晓，阶前万井烟。
静得尘埃外，茶芳小华山。此亭真寂寞，世路少人闲。
石静如开镜，山高若耸莲。笋竿抽玉管，花蔓缀金钿。
旅馆再经秋，心烦懒上楼。年光同过隙，人事且随流。
骨肉凭书问，乡关托梦游。所嗟山郡酒，倾尽只添忧。
昔记披云日，今逾二十年。声名俱是梦，恩旧半归泉。
系马宫槐老，持杯店菊黄。故交今不见，流恨满川光。
云物如故乡，山川知异路。年来未归客，马上春色暮。
一尊花下酒，残日水西树。不待管弦终，摇鞭背花去。
早负江湖志，今如鬓发何。唯思闲胜我，钓艇在烟波。
诗家本多感，况值广陵春。暖驻含窗日，香余醉袖尘。
浮名皆有分，一笑最关身。自此容依托，清才两故人。
新年垂柳色，袅袅对空闺。不畏芳菲好，自缘离别啼。
因风飘玉户，向日映金堤。驿使何时度，还将赠陇西。
叶齐谁复见，风暖恨偏孤。一被春光累，容颜与昔殊。
云遍窗前见，荷翻镜里逢。将心托流水，终日渺无从。
远期难可托，桃李自依依。花径无容迹，戎裘未下机。
随风开又落，度日扫还飞。欲折枝枝赠，那知归不归。
南陌采桑出，谁知妾姓秦。独怜倾国貌，不负早莺春。
珠履荡花湿，龙钩折桂新。使君那驻马，自有侍中人。
岂知登陇远，只恨下机迷。直候阳关使，殷勤寄海西。
那堪闻荡子，迢递涉关山。肠为马嘶断，衣从泪滴斑。
愁看塞上路，讵惜镜中颜。傥见征西雁，应传一字还。
双双红泪堕，度日暗中啼。雁出居延北，人犹辽海西。
向灯垂玉枕，对月洒金闺。不惜罗衣湿，惟愁归意迷。
那惬红颜改，偏伤白日残。今朝窥玉匣，双泪落阑干。
巧绣双飞凤，朝朝伴下帷。春花那见照，暮色已频欺。
万里无人见，众情难与论。思君常入梦，同鹊屡惊魂。
帷卷闲窥户，床空暗落泥。谁能长对此，双去复双栖。
代北几千里，前年又复经。燕山云自合，胡塞草应青。
铁马喧鼙鼓，蛾眉怨锦屏。不知羌笛曲，掩泪若为听。
万里飞书至，闻君已渡辽。只谙新别苦，忘却旧时娇。
烽戍年将老，红颜日向凋。胡沙兼汉苑，相望几迢迢。
萧萧边马思，猎猎戍旗闲。独抱千重恨，连年未解颜。
云中路杳杳，江畔草凄凄。妾久垂珠泪，君何惜马蹄。
边风悲晓角，营月怨春鼙。未道休征战，愁眉又复低。
满袖萧关雨，连沙塞雁飞。到家翻有喜，借取老莱衣。
衣彩独归去，一枝兰更香。马嘶芳草渡，门掩百花塘。
野色亭台晚，滩声枕簟凉。小斋松岛上，重叶覆书堂。
风蝉旦夕鸣，伴夜送秋声。故里客归尽，水边身独行。
贱子来还去，何人伴使君。放歌迎晚醉，指路上高云。
古陌人来远，遥天雁势斜。园林新到日，春酒酌梨花。
不堪俱失意，相送出东周。缘切倚门恋，倍添为客愁。
春山和雪静，寒水带冰流。别后期君处，灵源紫阁秋。
故国波涛隔，明时心久留。献书双阙晚，看月五陵秋。
南棹何当返，长江忆共游。定知钓鱼伴，相望在汀州。
客过无名姓，扁舟系柳阴。穷秋南国泪，残日故乡心。
京洛衣尘在，江湖酒病深。何须觅陶令，乘醉自横琴。
役役依山水，何曾似问津。断崖如避马，芳树欲留人。
悲心人望月，独夜雁离群。明发还驱马，关城见日曛。
戍鼓客帆远，津云夕照微。何由兄与弟，俱及暮春归。
明月溪头寺，虫声满橘洲。倚栏香径晚，移石太湖秋。
古树云归尽，荒台水更流。无人见惆怅，独上最高楼。
迟客疏林下，斜溪小艇通。野桥连寺月，高竹半楼风。
水静鱼吹浪，枝闲鸟下空。数峰相向绿，日夕郡城东。
洗足柳遮寺，坐禅花委苔。惟将一童子，又欲过天台。
北风鸣晚角，雨雪塞云低。烽举战军动，天寒征马嘶。
出营红旆展，过碛暗沙迷。诸将年皆老，何时罢鼓鼙。
春海镜长天，青郊丽上年。林光虚霁晓，山翠薄晴烟。
谁言行旅日，况复桃花时。水即沧溟远，星从天汉垂。
川光独鸟暮，林色落英迟。岂是王程急，偏多游子悲。
鸣籁将歌远，飞枝拂舞开。未愁留兴晚，明月度云来。
朱楼对翠微，红旆出重扉。此地千人望，寥天一鹤归。
千里入黄云，羁愁日日新。疏钟关路晓，远雨寒山春。
南眺有归雁，北来无故人。却思陪宴处，回望与天邻。
残星萤共失，落叶鸟和飞。去去渡南浦，村中人出稀。
夜吟明雪牖，春梦闭云房。尽室更何有，一琴兼一觞。
楼压寒江上，开帘对翠微。斜阳诸岭暮，古渡一僧归。
窗迥云冲起，汀遥鸟背飞。谁言坐多倦，目极自忘机。
东吴与上国，万里路迢迢。为别晨昏久，全轻水陆遥。
湘阴岛上寺，楚色月中潮。到此一长望，知君积恨销。
同志幸同年，高堂君独还。齐荣恩未报，共隐事应闲。
访寺临湖岸，开楼见海山。洛中推二陆，莫久恋乡关。
若说君高道，何人更得如。公庭唯树石，生计是琴书。
诗句峭无敌，文才清有余。不知尺水内，争滞北溟鱼。
西风又开菊，久客意如何。旧国天涯远，清砧月夜多。
明时难际会，急景易蹉跎。抱玉终须献，谁言恋薜萝。
阴谷非因暖，幽丛岂望春。升沉在言下，应念异他人。
晓程侵岭雪，远栈入谿云。莫滞趋庭恋，荣亲只待君。
逢师入山日，道在石桥边。别后何人见，秋来几处禅。
溪中云隔寺，夜半雪添泉。生有天台约，知无却出缘。
秦城几年住，犹著故乡衣。失意时相识，成名后独归。
海秋蛮树黑，岭夜瘴禽飞。为学心难满，知君更掩扉。
置观碑已折，看松年不分。洞中谁识药，门外日添坟。
白发已过半，无心离此溪。病尝山药遍，贫起草堂低。
为月窗从破，因诗壁重泥。近来常夜坐，寂寞与僧齐。
有家从小别，是寺即言归。料得逢春住，当禅云满扉。
失意离城早，边城任见花。初为断酒客，旧识卖书家。
寒寺稀无雪，春风亦有沙。思归频入梦，即路不言赊。
好就松阴挂，宜当枕石看。会须寻道士，簪去绕霜坛。
领得卖珠钱，还归铜柱边。看儿调小象，打鼓试新船。
醉后眠神树，耕时语瘴烟。不逢寒便老，相问莫知年。
何年化作愁，漠漠便难收。数点山能远，平铺水不流。
阴洞日光薄，花开不及时。当春无半树，经烧足空枝。
疏与香风会，细将泉影移。此中人到少，开尽几人知。
独住水声里，有亭无热时。客来因月宿，床势向山移。
往往到城市，得非征药钱。世人空识面，弟子莫知年。
自说能医死，相期更学仙。近来移住处，毛女旧峰前。
古巷槐阴合，愁多昼掩扉。独存过江马，强拂看花衣。
送客心先醉，寻僧夜不归。龙钟易惆怅，莫遣寄书稀。
子城西并宅，御水北同渠。要取春前到，乘闲候起居。
鸾翅巢空月，菱花遍小天。宫中照黄帝，曾得化为仙。
扫坛星下宿，收药雨中归。从服小还后，自疑身解飞。
枕上用心静，唯应改旧诗。强行休去早，暂卧起还迟。
因说来归处，却愁初病时。赤城山下寺，无计得相随。
游魂自相叫，宁复记前身。飞过人家月，声连客路春。
梦边催晓急，愁外送风频。自有沾花血，相和泪滴新。
经年无越信，终日厌蕃歌。近寺居僧少，春来亦懒过。
晏来知养气，度日语时稀。到处留丹井，终寒不絮衣。
病乡多惠药，鬼俗有符威。自说身轻健，今年数梦飞。
夜入楚家烟，烟中人未眠。望来淮岸尽，坐到酒楼前。
渺渺浸天色，一边生晚光。阔浮萍思远，寒入雁愁长。
北极连平地，东流即故乡。扁舟来宿处，仿佛似潇湘。
岂无登陆计，宜弃济川材。愿寄浮天外，高风万里回。
行人见雪愁，初作帝乡游。旅店开偏早，乡帆去未收。
灯残催卷席，手冷怕梳头。是物寒无色，汤泉正自流。
野寺门多闭，羌楼酒不赊。还须见边将，谁拟静尘沙。
苔色侵经架，松阴到簟床。还应炼诗句，借卧石池傍。
到处久南望，未知何日回。寄书频到海，得梦忽闻雷。
古道自迢迢，咸阳离别桥。越人闻水处，秦树带霜朝。
驻马言难尽，分程望易遥。秋前未相见，此意转萧条。
毒草不曾枯，长添客健无。雾开蛮市合，船散海城孤。
仙人掌中住，生有上天期。已废烧丹处，犹多种杏时。
养龙于浅水，寄鹤在高枝。得道复无事，相逢尽日棋。
梦罢更开户，寒泉声隔云。共谁寻最远，独自坐偏闻。
移来未换叶，已胜在空山。静对心标直，遥吟境助闲。
影侵残雪际，声透小窗间。即耸凌空干，翛翛岂易攀。
遥见南来使，江头哭问君。临终时有雪，旅葬处无云。
夜郎归未老，醉死此江边。葬阙官家礼，诗残乐府篇。
相知皆是旧，每恨独游频。幸此同芳夕，宁辞倒醉身。
深林蝉噪暮，绝顶客来稀。早晚重相见，论诗更及微。
步步出尘氛，溪山别是春。坛边时过鹤，棋处寂无人。
访古碑多缺，探幽路不真。翻疑归去晚，清世累移晨。
长贫知不易，去计拟何逃。相对人愁别，经过几处劳。
劳思空积岁，偶会更无由。以分难相舍，将行且暂留。
路岐何处极，江峡半猿愁。到此分南北，离怀岂易收。
新春城外路，旧隐水边村。归去无劳久，知君更待论。
道德去弥远，山河势不穷。停车一再拜，帝业即今同。
此身西复东，何计此相逢。梦尽吴越水，恨深襄汉钟。
积云开去路，曙雪叠前峰。谁即知非旧，怜君忽见容。
暮霭连沙积，余霞遍槛开。更期招静者，长啸上南台。
湖波晴见雁，槐驿晚无蝉。莫纵经时住，东南书信偏。
趋驰早晚休，一岁又残秋。若只如今日，何难至白头。
沧波归处远，旅食尚边愁。赖见前贤说，穷通不自由。
平生醉与吟，谁是见君心。上国一归去，沧江闲至今。
钟繁秋寺近，峰阔晚涛深。疏放长如此，何人长得寻。
君家沧海外，一别见何因。风土虽知教，程途自致贫。
浸天波色晚，横笛鸟行春。明发千樯下，应无更远人。
处处日驰销，凭轩夕似朝。渔翁闲鼓棹，沙鸟戏迎潮。
树间津亭密，城连坞寺遥。因谁报隐者，向此得耕樵。
山海两分岐，停舟偶似期。别来何限意，相见却无辞。
坐永神凝梦，愁繁鬓欲丝。趋名易迟晚，此去莫经时。
传骑一何催，山门昼未开。高人终避世，圣主不遗才。
坐次欹临水，门中独举杯。谁为旦夕侣，深寺数僧来。
东南路苦辛，去路见无因。万里此相送，故交谁更亲。
景遍归檐燕，歌喧已醉身。登临兴不足，喜有数来因。
献赋才何拙，经时不耻归。能知此意是，甘取众人非。
遍陇耕无圃，缘溪钓有矶。此怀难自遣，期在振儒衣。
江湖归不易，京邑计长贫。独夜有知己，论心无故人。
一灯愁里梦，九陌病中春。为问清平日，无门致出身。
一棹三湘浪，单车二蜀尘。伤秋各有日，千可念因循。
湖光愁里碧，岩景梦中寒。到后松杉月，何人共晓看。
庭绿草纤纤，边州白露沾。别歌缘剑起，客泪是愁添。
见月鹊啼树，避风云满帘。将军尽尊酒，楼上赋星占。
长大有南北，山川各所之。相逢孤馆夜，共忆少年时。
烂醉百花酒，狂题几首诗。来朝又分袂，后会鬓应丝。
失意已春残，归愁与别难。山分关路细，江绕夜城寒。
事想同清话，欢期一破颜。风流还爱竹，此夜尚思闲。
静中无伴侣，今亦独随缘。昨夜离空室，焚香净去船。
僧得名难近，灯传火已长。发心依止后，借住有邻房。
领得卖珠钱，还归铜柱边。看儿调小象，打鼓放新船。
初日照杨柳，玉楼含翠阴。啼春独鸟思，望远佳人心。
洞庭秋色起，哀狖更难闻。身往海边郡，帆悬天际云。
吴楚半秋色，渡江逢苇花。云侵帆影尽，风逼雁行斜。
返照开岚翠，寒潮荡浦沙。余将何所往，海峤拟营家。
霜风红叶寺，夜雨白蘋洲。长恐此时泪，不禁和恨流。
乱钟嘶马急，残日半帆红。却羡渔樵侣，闲歌落照中。
野人闲种树，树老野人前。居止白云内，渔樵沧海边。
信来淮上郡，楚岫入秦云。自顾为儒者，何由答使君。
岂无故乡路，路远未成归。关内相知少，海边来信稀。
离云空石穴，芳草偃郊扉。谢子一留宿，此心聊息机。
风生淮水上，帆落楚云间。此意竟谁见，行行非故关。
孤云与归鸟，千里片时间。念我一何滞，辞家久未还。
微阳下乔木，远色隐秋山。临水不敢照，恐惊平昔颜。
云门夹峭石，石路荫长松。谷响猿相应，山深水复重。
餐霞人不见，采药客犹逢。独宿灵潭侧，时闻岳顶钟。
穷途别故人，京洛泣风尘。在世即应老，他乡又欲春。
平生空志学，晚岁拙谋身。静话归休计，唯将海上亲。
岁暮见华发，平生志半空。孤云不我弃，归隐与谁同。
枉道紫宸谒，妨栽丹桂丛。何如随野鹿，栖止石岩中。
度鸟向栖急，阴虫逢夜多。余霞媚秋汉，迥月濯沧波。
故国波涛隔，明时已久留。献书双阙晚，看月五陵秋。
南棹何时返，长江忆共游。遥知钓船畔，相望在汀洲。
无成西别秦，返驾江南春。草际楚田雁，舟中吴苑人。
残云挂绝岛，迥树入通津。想到长洲日，门前多白蘋。
斗酒故人同，长歌起北风。斜阳高垒闭，秋角暮山空。
雁叫寒流上，萤飞薄雾中。坐来生白发，况复久从戎。
新官非次受，圣主宠前勋。关雪发车晚，风涛挂席闻。
迥汉衔天阙，遥泉响御沟。坐看凉月上，为子一淹留。
影促寒汀薄，光残古木多。金霞与云气，散漫复相和。
杨柳色已改，郊原日复低。烟生寒渚上，霞散乱山西。
待月人相对，惊风雁不齐。此心君莫问，旧国去将迷。
荡漾空沙际，虚明入远天。秋光照不极，鸟影去无边。
势引长云断，波轻片雪连。汀洲杳难到，万古覆苍烟。
洞庭人夜别，孤棹下湘中。露洗寒山遍，波摇楚月空。
密林飞暗狖，广泽发鸣鸿。行值扬帆者，江分又不同。
海鹤空庭下，夷人远岸居。山乡足遗老，伫听荐贤书。
缘危路忽穷，投宿值樵翁。鸟下山含暝，蝉鸣露滴空。
石门斜月入，云窦暗泉通。寂寞生幽思，心疑旧隐同。
日饮巴江水，还啼巴岸边。秋声巫峡断，夜影楚云连。
露滴青枫树，山空明月天。谁知泊船者，听此不能眠。
主意思政理，牧人官不轻。树多淮右地，山远汝南城。
魏宫歌舞地，蝶戏鸟还鸣。玉座人难到，铜台雨滴平。
西陵树不见，漳浦草空生。万恨尽埋此，徒悬千载名。
语别在中夜，登车离故乡。曙钟寒出岳，残月迥凝霜。
湘中有岑穴，君去挂帆过。露细蒹葭广，潮回岛屿多。
汀洲延夕照，枫叶坠寒波。应使同渔者，生涯许钓歌。
处处松阴满，樵开一径通。鸟归云壑静，僧语石楼空。
积翠含微月，遥泉韵细风。经行心不厌，忆在故山中。
金陵山色里，蝉急向秋分。迥寺横洲岛，归僧渡水云。
夕阳依岸尽，清磬隔潮闻。遥想禅林下，炉香带月焚。
煎尝灵药味，话及故山心。得意两不寐，微风生玉琴。
别离杨柳陌，迢递蜀门行。若听清猿后，应多白发生。
稀逢息心侣，细话远山期。河汉秋深夜，杉梧露滴时。
风传林磬响，月掩草堂迟。坐卧禅心在，浮生皆不知。
嘶马发相续，行次夏王台。锁郡云阴暮，鸣笳烧色来。
霜繁边上宿，鬓改碛中回。怅望胡沙晓，惊蓬朔吹催。
的的星河落，沾苔复洒松。湿光微泛草，石翠澹摇峰。
野观云和月，秋城漏间钟。知君亲此境，九陌少相逢。
尧女楼西望，人怀太古时。海波通禹凿，山木闭虞祠。
鸟道残虹挂，龙潭返照移。行云如可驭，万里赴心期。
挂锡中峰上，经行踏石梯。云房出定后，岳月在池西。
峭壁残霞照，欹松积雪齐。年年著山屐，曾得到招提。
雪花凝始散，木叶脱无遗。静理良多暇，招邀惬所思。
雪积孤城暗，灯残晓角微。相逢喜同宿，此地故人稀。
心偶羡明代，学诗观国风。自从来阙下，未胜在山中。
灞原风雨定，晚见雁行频。落叶他乡树，寒灯独夜人。
空园白露滴，孤壁野僧邻。寄卧郊扉久，何门致此身。
扫君园林地，泽我清凉襟。高鸟云路晚，孤蝉杨柳深。
风微汉宫漏，月迥秦城砧。光景坐如此，徒怀经济心。
河梁送别者，行哭半非亲。此路足征客，胡天多杀人。
酣歌击宝剑，跃马上金堤。归去咸阳里，平生志不迷。
羁游年复长，去日值秋残。草出函关白，云藏野渡寒。
鸿多霜雪重，山广道途难。心事何人识，斗牛应数看。
斜日挂边树，萧萧独望间。阴云藏汉垒，飞火照胡山。
陇首行人绝，河源夕鸟还。谁为立勋者，可惜宝刀闲。
谷口田应废，乡山草又春。年年销壮志，空作献书人。
芜没丛台久，清漳废御沟。蝉鸣河外树，人在驿西楼。
云烧天中赤，山当日落秋。近郊经战后，处处骨成丘。
鸣蛩闻塞路，冷雁背龙沙。西次桑干曲，洲中见荻花。
一室意何有，闲门为我开。炉香寒自灭，履雪饭初回。
窗迥孤山入，灯残片月来。禅心方此地，不必访天台。
河滩胡雁下，戎垒汉鼙惊。独树残秋色，狂歌泪满缨。
猿声离楚峡，帆影入湘云。独泛扁舟夜，山钟可卧闻。
相思边草长，回望水连空。雁过当行次，蝉鸣复客中。
壮年看即改，羸病计多同。傥宿林中寺，深凭问远公。
临水独相送，归期千里间。云回逢过雨，路转入连山。
闲居谁厌僻，门掩汉祠前。山色夏云映，树阴幽草连。
晴光分渚曲，绿气冒原田。何日远游罢，高枝已噪蝉。
木叶摇山翠，泉痕入涧扉。敢招仙署客，暂此拂朝衣。
树下孤石坐，草间微有霜。同人不同北，云鸟自南翔。
迢递夜山色，清泠泉月光。西风耿离抱，江海遥相望。
殿中日相命，开尊话旧时。余钟催鸟绝，积雪阻僧期。
林静寒光远，天阴曙色迟。今夕复何夕，人谒去难追。
俱住明时愿，同怀故国心。未能先隐迹，聊此一相寻。
浩渺行无极，扬帆但信风。云山过海半，乡树入舟中。
波定遥天出，沙平远岸穷。离心寄何处，目断曙霞东。
磬接星河曙，窗连夏木深。此中能宴坐，何必在云林。
平生闲放久，野鹿许为群。居止邻西岳，轩窗度白云。
斋心饭松子，话道接茅君。汉主思清净，休书谏猎文。
塞迥连天雪，河深彻底冰。谁言提一剑，勤苦事中兴。
论文期雨夜，饮酒及芳晨。坐叹百花发，潜惊双鬓新。
旧交多得路，别业远仍贫。便欲辞知己，归耕海上春。
华堂开翠簟，惜别玉壶深。客去当烦暑，蝉鸣复此心。
废城乔木在，古道浊河侵。莫虑西游远，西关绝陇阴。
腊景不可犯，从戎难自由。怜君急王事，走马赴边州。
岳雪明日观，海云冒营丘。惭无斗酒泻，敢望御重裘。
古树何人种，清阴减昔时。莓苔根半露，风雨节偏危。
拟卜何山隐，高秋指岳阳。苇干云梦色，橘熟洞庭香。
泽广荆州北，山多汉水西。鹿门知不隐，芳草自萋萋。
樵人应满郭，仙鸟几巢林。此会偏相语，曾供雪夜吟。
万木秋霖后，孤山夕照余。田园无岁计，寒近忆樵渔。
亭树霜霰满，野塘凫鸟多。蕙兰不可折，楚老徒悲歌。
忆昨送君葬，今看坟树高。寻思后期者，只是益生劳。
万仞冰峭折，寒声投白云。光摇山月堕，我向石床闻。
深居白云穴，静注赤松经。往往龙潭上，焚香礼斗星。
路岐人不见，尚得记心中。月忆潇湘渚，春生兰杜丛。
离人非逆旅，有弟谪连州。楚雨沾猿暮，湘云拂雁秋。
蒹葭行广泽，星月棹寒流。何处江关锁，风涛阻客愁。
点点抱离念，旷怀成怨歌。高台试延望，落照在寒波。
高高丹桂枝，袅袅女萝衣。密叶浮云过，幽阴暮鸟归。
辟书丞相草，招作广陵行。隋柳疏淮岸，汀洲接海城。
北风吹别思，落月度关河。树隐流沙短，山平近塞多。
雁池戎马饮，雕帐戍人过。莫虑行军苦，华夷道正和。
碧草径微断，白云扉晚开。罢琴松韵发，鉴水月光来。
曙月孤霞映，悬流峭壁分。心知人世隔，坐与鹤为群。
秋光动河汉，耿耿曙难分。堕露垂丛药，残星间薄云。
心悬赤城峤，志向紫阳君。雁过海风起，萧萧时独闻。
扫地青牛卧，栽松白鹤栖。共知仙女丽，莫是阮郎妻。
危石江中起，孤云岭上还。相逢皆得意，何处是乡关。
晓月千重树，春烟十里溪。过来还过去，此路不知迷。
锦绣来仙境，风光入帝京。恨无青玉案，何以报高情。
禁署方怀忝，纶闱已再加。暂来西掖路，还整上清槎。
不是烧金手，徒抛钓月船。多惭兄弟意，不敢问林泉。
野日村苗熟，秋霜馆叶黄。风沙问船处，应得立清漳。
少载琴书去，须知暂佐军。初程见西岳，尽室渡横汾。
元日何州住，枯风宿馆闻。都门送行处，青紫骑纷纷。
边城官尚恶，况乃是羁游。别路应相忆，离亭更少留。
饭后嫌身重，茶中见鸟归。相思爱民者，难说与亲违。
自得高闲性，平生向北栖。月潭云影断，山叶雨声齐。
庭树人书匝，栏花鸟坐低。相留永不忘，经宿话丹梯。
花开亦花落，时节暗中迁。无计延春日，可能留少年。
驱马复乘流，何时发虎丘。全家上南岳，一尉事诸侯。
茶煮朝宗水，船停调角州。炎方好将息，卑湿旧堪忧。
边心生落日，乡思羡归云。更在相思处，子规灯下闻。
满魄断埃氛，牵吟并舍闻。一年唯此夜，到晚愿无云。
寒空孤鸟度，落日一僧归。近寺路闻梵，出郊风满衣。
甘贫原是道，苦学不为名。莫怪苍髭晚，无机任世情。
去扫冬林下，闲持未遍经。为山低凿牖，容月广开庭。
无媒甘下飞，君子尚麻衣。岁月终荣在，家园近且归。
傍舍虫声满，残秋宿雨村。远劳才子骑，光顾野人门。
败叶盘空蔓，雕丛露暗根。相携未尽语，川月照黄昏。
长安那不住，西笑又东行。若以贫无计，何因事有成。
云峰天外出，江色草中明。谩忝相于分，吾言世甚轻。
烟湿高吟石，云生偶坐痕。登临有新句，公退与谁论。
贵宅登临地，春来见物华。远江桥外色，繁杏竹边花。
晋聚应搜火，秦喧定走车。谁知恨榆柳，风景似吾家。
溪边人浣纱，楼下海棠花。极望虽怀土，多情拟置家。
圣主恩难谢，生灵志亦忧。他年谁识我，心迹在徐州。
近住应名玉，前生约姓阴。东山期已定，相许便抽簪。
何事尽参差，惜哉吾子诗。日令销此道，天亦负明时。
坐石落松子，禅床摇竹阴。山灵怕惊定，不遣夜猿吟。
环檐消旧雪，晴气满春泥。那得同君去，逢峰苦爱齐。
大雅何由接，微荣亦已逃。寒窗不可寐，风地叶萧骚。
亭午四邻睡，院中唯鸟鸣。当门塞鸿去，欹枕世人情。
长老多相识，旬休暂一来。空空亦拟解，干进幸无媒。
唱棹吴门去，啼林杜宇还。高僧不可羡，西景掩禅关。
夜拥军烟合，春浮妓舸邀。此心无与醉，花影莫相烧。
古迹是何王，平身入石房。远村通后径，一郡隔前冈。
昼静唯禅客，春来有女郎。独醒回不得，无事可焚香。
条绿似垂缨，离筵日照轻。向人虽有态，伤我为无情。
云密露晨晖，西园独掩扉。雨新临断火，春冷著单衣。
蚕市归农醉，渔舟钓客醒。论邦苦不早，只此负王庭。
骤去无遗恨，幽栖已遍寻。蛾眉不可到，高处望千岑。
净镜空山晓，孤灯极浦昏。边城不是意，回首未终恩。
贾子命堪悲，唐人独解诗。左迁今已矣，清绝更无之。
毕竟吾犹许，商量众莫疑。嘉陵四十字，一一是天资。
千寻万仞峰，灵宝号何从。盛立同吾道，贪程阻圣踪。
岭奇应有药，壁峭尽无松。那得休于是，蹉跎亦卧龙。
鞭节横妨户，枝梢动拂衣。前溪闻到处，应接钓鱼矶。
不见上庭树，日高声忽吟。他人岂无耳，远客自关心。
暂落还因雨，横飞亦向林。分明去年意，从此渐闻砧。
坐滴寒更尽，吟惊宿鹤迁。相思不相见，日短复愁牵。
鸣磬微尘落，移瓶湿地圆。相寻偶同宿，星月坐忘眠。
日气侵瓶暖，雷声动枕斜。还当扫楼影，天晚自煎茶。
何处发天涯，风雷一道赊。去声随地急，残势傍楼斜。
樵声当岭上，僧语在云中。正恨归期晚，萧萧闻塞鸿。
细滴随杯落，来声就浦分。便应半酣后，清冷漱兼云。
晓来庭户外，草树似依依。一夜东风起，万山春色归。
花飞惜不得，年长更堪悲。春尽有归日，老来无去时。
风前千片雪，镜里数茎丝。肠断青山暮，独攀杨柳枝。
节分炎气近，律应蕙风移。梦得成胡蝶，芳菲幸不遗。
危亭秋尚早，野思已无穷。竹叶一尊酒，荷香四座风。
晓烟孤屿外，归鸟夕阳中。渐爱湖光冷，移舟月满空。
雨到鱼翻浪，洲回鸟傍沙。月明何处去，片片席帆斜。
金威生止水，爽气遍遥空。草色萧条路，槐花零落风。
夜来万里月，觉后一声鸿。莫问前程事，飒然沙上蓬。
求归方有计，惜别更堪愁。上马江城暮，出郊山戍秋。
暗销何限事，白尽去年头。莫怪频惆怅，异乡难再游。
寒窗危竹枕，月过半床阴。嫩叶不归梦，晴虫成苦吟。
酒无通夜力，事满五更心。寂寞谁相似，残灯与素琴。
萧萧陇水侧，落日客愁中。古塞一声笛，长沙千里风。
征车日已远，物候尚凄凄。风叶青桐落，露花红槿低。
心随秦国远，梦到楚山迷。却恨衔芦雁，秋飞不向西。
北风吹别思，杳杳度云山。满望是归处，一生犹未闲。
岁华空自老，消息竟谁知。到此轻尘虑，功名自可遗。
四方无事去，宸豫杪秋来。八水寒光起，千山霁色开。
桂楫木兰舟，枫江竹箭流。故人从此去，望远不胜愁。
营营孤思通，寂寂长门夜。妾妒亦知非，君恩那不借。
曾入桃溪路，仙源信少双。洞霞飘素练，藓壁画阴窗。
北鸟飞不到，南人谁去游。天涯浮瘴水，岭外向潘州。
疏茎秋拥翠，幽艳夕添红。有月长灯在，无烟烬火同。
巴西西北楼，堪望亦堪愁。山乱江回远，川清树欲秋。
晴明中雪岭，烟霭下渔舟。写寄朝天客，知余恨独游。
巴江与雪山，井邑共回环。图写丹青内，分明烟霭间。
移君名郡兴，助我小斋闲。日想登临处，高踪不可攀。
早年登此楼，退想不胜愁。地远二千里，时将四十秋。
珍重巴西守，殷勤寄远情。剑峰当户碧，诗韵满楼清。
志乖多感物，临眺更增愁。暑候虽云夏，江声已似秋。
雪遥难辨木，村近好维舟。莫恨归朝晚，朝簪拟胜游。
长听巴西事，看图胜所闻。江楼明返照，雪岭乱晴云。
景象诗情在，幽奇笔迹分。使君徒说好，不只怨离群。
江转穿云树，心闲随叶舟。仲宣徒有叹，谢守几追游。
云岛孤征雁，烟帆一叶舟。向风舒霁景，如伴谢公游。
云凝巫峡梦，帘闭景阳妆。应恨年华促，迟迟待日长。
树发花如锦，莺啼柳若丝。更游欢宴地，悲见别离时。
雪霜知劲质，今古占嘉名。断砌盘根远，疏林偃盖清。
高树临溪艳，低枝隔竹繁。何须是桃李，然后欲忘言。
拟折魂先断，须看眼更昏。谁知南陌草，却解望王孙。
野酌乱无巡，送君兼送春。明年春色至，莫作未归人。
春情不可状，艳艳令人醉。暮水绿杨愁，深窗落花思。
吴宫新暖日，海燕双飞至。秋思逐烟光，空濛满天地。
抱琴出南楼，气爽浮云灭。松风吹天箫，竹路踏碎月。
晓发潺湲亭，夜宿潺湲水。风篁扫石濑，琴声九十里。
光奔觉来眼，寒落梦中耳。曾向三峡行，巴江亦如此。
东吴有赋客，愿识阳台仙。彩毫飞白云，不减郢中篇。
楚水五月浪，轻舟入暮烟。巫云多感梦，桂楫早回旋。
八月白露浓，芙蓉抱香死。红枯金粉堕，寥落寒塘水。
江上青莲宫，人间蓬莱岛。烟霞与波浪，隐映楼台好。
四月桑半枝，吴蚕初弄丝。江行好风日，燕舞轻波时。
去翼灭云梦，来帆指昭丘。所嗟芳桂晚，寂寞对汀洲。
回雪舞萦盈，萦盈若回雪。腰支一把玉，只恐风吹折。
凉波弄轻棹，湖月生远碧。未减遥客情，西望杳何极。
田田八九叶，散点绿池初。嫩碧才平水，圆阴已蔽鱼。
古岸陶为器，高林尽一焚。焰红湘浦口，烟浊洞庭云。
树暗荆王馆，云昏蜀客舟。瑶姬不可见，行雨在高丘。
伯业随流水，寒芜上古城。长空横海色，断岸落潮声。
楚色笼青草，秋风洗洞庭。夕霏生水寺，初月尽云汀。
棹响来空阔，渔歌发杳冥。欲浮阑下艇，一到斗牛星。
瑶台烟雾外，一去不回心。清海蓬壶远，秋风碧落深。
月华临霁雪，皓彩射貂裘。桂酒寒无醉，银笙冻不流。
怀哉梁苑客，思作剡溪游。竟夕吟琼树，川途恨阻修。
岩嶂随高步，琴尊奉胜游。金风吹绿簟，湘水入朱楼。
渐觉身非我，都迷蝶与周。何烦五色药，尊下即丹丘。
露冷芳意尽，稀疏空碧荷。残香随暮雨，枯蕊堕寒波。
楚客罢奇服，吴姬停棹歌。涉江无可寄，幽恨竟如何。
静谈云鹤趣，高会两三贤。酒思弹琴夜，茶芳向火天。
处世心悠尔，干时思索然。春光看已半，明日又藏烟。
别筵欲尽秋，一醉海西楼。夜雨寒潮水，孤灯万里舟。
九江寒露夕，微浪北风生。浦屿渔人火，蒹葭凫雁声。
且咏闲居赋，飞翔去未能。春风花屿酒，秋雨竹溪灯。
旧馆苔藓合，幽斋松菊荒。空余书带草，日日上阶长。
紫府静沈沈，松轩思别琴。水流宁有意，云泛本无心。
锦洞桃花远，青山竹叶深。不因时卖药，何路更相寻。
黄梅住雨外，青草过湖时。今日开汤网，冥飞亦未迟。
金谷园无主，桃源路不通。纵非乘露折，长短尽随风。
似濯文君锦，如窥汉女妆。所思云雨外，何处寄馨香。
种树人何在，攀枝空叹嗟。人无重见日，树有每年花。
满院雀声暮，半庭春景斜。东风不知恨，遍地落余霞。
相逢在总角，与子即同心。隐石那知玉，披沙始遇金。
兰秋香不死，松晚翠方深。各保芳坚性，宁忧霜霰侵。
莫惜三更坐，难消万里情。同看一片月，俱在广州城。
病久欢情薄，乡遥客思孤。无心同落帽，天际望归途。
海雨洗尘埃，月从空碧来。水光笼草树，练影挂楼台。
墙阴数行字，怀旧惨伤情。薜荔侵年月，莓苔压姓名。
短期存大梦，旧好委浮烟。我有幽兰曲，因君遂绝弦。
病发干垂枕，临风强起梳。蝶飞魂尚弱，蚁斗体犹虚。
寻仙向玉清，独倚雪初晴。木落寒郊迥，烟开叠嶂明。
片云盘鹤影，孤磬杂松声。且共探玄理，归途月未生。
海月出银浪，湖光射高楼。朗吟无渌酒，贱价买清秋。
气冷鱼龙寂，轮高星汉幽。他乡此夜客，对景饯多愁。
桂水依旧绿，佳人本不还。只应随暮雨，飞入九疑山。
根是泥中玉，心承露下珠。在君塘下种，埋没任春浦。
客愁看柳色，日日逐春长。凭送湘流水，绵绵入帝乡。
借问蓬莱水，谁逢清浅年。伤心云梦泽，岁岁作桑田。
益愧千金少，情将一饭殊。恨无泉客泪，尽泣感恩珠。
孤灯照不寐，风雨满西林。多少关心事，书灰到夜深。
一合相思泪，临江洒素秋。碧波如会意，却与向西流。
寄语双莲子，须知用意深。莫嫌一点苦，便拟弃莲心。
不见休上人，空伤碧云思。何处开宝书，秋风海光寺。
俱为不等闲，谁是知音目。眼中两行泪，曾吊三献玉。
海底有明月，圆于天上轮。得之一寸光，可买千里春。
莫居暗室中，开目闭目同。莫趋碧霄路，容飞不容步。
丈夫未得意，行行且低眉。素琴弹复弹，会有知音知。
持戈簇边日，战罢浮云收。露草泣寒霁，夜泉鸣陇头。
寄居延寿里，为与延康邻。不爱延康里，爱此里中人。
人非十年故，人非九族亲。人有不朽语，得之烟山春。
朝来重汲引，依旧得清冷。书赠同怀人，词中多苦辛。
南游衡岳上，东往天台里。足蹑华顶峰，目观沧海水。
河出鸟宿后，萤火白露中。上人坐不倚，共我论量空。
松阴连竹影，中有芜苔井。清风此地多，白日空自永。
景阳公干孙，诗句得真景。劝我不须归，月出东斋静。
游子喜乡远，非吾忆归庐。谁知奔他山，自欲早旋车。
我看岳西云，君看岳北月。长怀燕城南，相送十里别。
苔覆石床新，师曾占几春。写留行道影，焚却坐禅身。
塔院关松雪，经房锁隙尘。自嫌双泪下，不是解空人。
静语终灯焰，余生许峤云。由来多抱疾，声不达明君。
此心非一事，书札若为传。旧国别多日，故人无少年。
空巢霜叶落，疏牖水萤穿。留得林僧宿，中宵坐默然。
边雪藏行径，林风透卧衣。灵州听晓角，客馆未开扉。
客归秋雨后，印锁暮钟前。久别丹阳浦，时时梦钓船。
泪落故山远，病来春草长。知音逢岂易，孤棹负三湘。
岛屿夏云起，汀洲芳草深。何当折松叶，拂石剡溪阴。
冢近登山道，诗随过海船。故人相吊后，斜日下寒天。
未知游子意，何不避炎蒸。几日到汉水，新蝉鸣杜陵。
秋江待得月，夜语恨无僧。巴峡吟过否，连天十二层。
已知归白阁，山远晚晴看。石室人心静，冰潭月影残。
微云分片灭，古木落薪干。后夜谁闻磬，西峰绝顶寒。
蓝溪秋漱玉，此地涨清澄。芦苇声兼雨，芰荷香绕灯。
岸头秦古道，亭面汉荒陵。静想泉根本，幽崖落几层。
石头城下泊，北固暝钟初。汀鹭潮冲起，船窗月过虚。
幽深足暮蝉，惊觉石床眠。瀑布五千仞，草堂瀑布边。
相逐一行鸿，何时出碛中。江流翻白浪，木叶落青枫。
轻楫浮吴国，繁霜下楚空。春来欢侍阻，正字在东宫。
独行潭底影，数息树边身。终有烟霞约，天台作近邻。
归骑双旌远，欢生此别中。萧关分碛路，嘶马背寒鸿。
又忆西岩寺，秦原草白时。山寻樵径上，人到雪房迟。
僻寺多高树，凉天忆重游。磬过沟水尽，月入草堂秋。
秋声依树色，月影在蒲根。淹泊方难遂，他宵关梦魂。
受请终南住，俱妨去石桥。林中秋信绝，峰顶夜禅遥。
寒草烟藏虎，高松月照雕。霜天期到寺，寺置即前朝。
林下中餐后，天涯欲去时。衡阳过有伴，梦泽出应迟。
冷露常时有，禅窗此夜虚。相思聊怅望，润气遍衣初。
四十归燕字，千年外始吟。已将书北岳，不用比南金。
高城满夕阳，何事欲沾裳。迁客蓬蒿暮，游人道路长。
晴湖胜镜碧，寒柳似金黄。若有相思梦，殷勤载八行。
有家从小别，无寺不言归。料得逢寒住，当禅雪满扉。
别我就蓬蒿，日斜飞伯劳。龙门流水急，嵩岳片云高。
浩渺浸云根，烟岚没远村。鸟归沙有迹，帆过浪无痕。
望水知柔性，看山欲倦魂。纵情犹未已，回马欲黄昏。
川原秋色静，芦苇晚风鸣。迢递不归客，人传虚隐名。
池满风吹竹，时时得爽神。声齐雏鸟语，画卷老僧真。
月出行几步，花开到四邻。江湖心自切，未可挂头巾。
东游谁见待，尽室寄长安。别后叶频落，去程山已寒。
大河风色度，旷野烧烟残。匣有青铜镜，时将照鬓看。
远梦归华顶，扁舟背岳阳。寒蔬修净食，夜浪动禅床。
雁过孤峰晓，猿啼一树霜。身心无别念，余习在诗章。
寄书应不到，结伴拟同寻。废寝方终夕，迢迢紫阁心。
桐竹绕庭匝，雨多风更吹。还如旧山夜，卧听瀑泉时。
碛雁来期近，秋钟到梦迟。沟西吟苦客，中夕话兼思。
白须相并出，清泪两行分。默默空朝夕，苦吟谁喜闻。
野水秋吟断，空山暮影斜。弟兄相识遍，犹得到君家。
波涛路杳然，衰柳落阳蝉。行李经雷电，禅前漱岛泉。
归林久别寺，过越未离船。自说从今去，身应老海边。
讲经春殿里，花绕御床飞。南海几回渡，旧山临老归。
闲居少邻并，草径入荒园。鸟宿池边树，僧敲月下门。
阶前多是竹，闲地拟栽松。朱点草书疏，雪平麻履踪。
御沟寒夜雨，宫寺静时钟。此时无他事，来寻不厌重。
沈沈百尺余，功就岂斯须。汲早僧出定，凿新虫自无。
砚中枯叶落，枕上断云闲。野客将禅子，依依偏往还。
云当绵竹叠，鸟离锦江飞。肯寄书来否，原居出亦稀。
草合径微微，终南对掩扉。晚凉疏雨绝，初晓远山稀。
踏苔行引兴，枕石卧论文。即此寻常静，来多只是君。
一夕曾留宿，终南摇落时。孤灯冈舍掩，残磬雪风吹。
树老因寒折，泉深出井迟。疏慵岂有事，多失上方期。
毛女峰当户，日高头未梳。地侵山影扫，叶带露痕书。
松径僧寻药，沙泉鹤见鱼。一川风景好，恨不有吾庐。
曲江春草生，紫阁雪分明。汲井尝泉味，听钟问寺名。
度岁不相见，严冬始出关。孤烟寒色树，高雪夕阳山。
曲江春水满，北岸掩柴关。只有僧邻舍，全无物映山。
关西又落木，心事复如何。岁月辞山久，秋霖入夜多。
鸟从井口出，人自洛阳过。倚仗聊闲望，田家未剪禾。
寄宿山中鸟，相寻海畔僧。唯愁秋色至，乍可在炎蒸。
闻道船中病，似忧亲弟兄。信来从水路，身去到柴城。
久别长须鬓，相思书姓名。忽然消息绝，频梦却还京。
身从劫劫修，果以此生周。禅定石床暖，月移山树秋。
过山干相府，临水宿僧家。能赋焉长屈，芳春宴杏花。
羡君休作尉，万事且全身。寰海多虞日，江湖独往人。
姓名何处变，鸥鸟几时亲。别后吴中使，应须访子真。
对雨思君子，尝茶近竹幽。儒家邻古寺，不到又逢秋。
家住锦水上，身征辽海边。十书九不到，一到忽经年。
独自南斋卧，神闲景亦空。有山来枕上，无事到心中。
帘卷侵床月，屏遮入座风。望春春未至，应在海门东。
江山事若谙，那肯滞云南。草色分危磴，杉阴近古潭。
年长惟添懒，经旬止掩关。高人餐药后，下马此林间。
信来漳浦岸，期负洞庭波。时扫高槐影，朝回或恐过。
岳石挂海雪，野枫堆渚樯。若寻吾祖宅，寂寞在潇湘。
独树依冈老，遥峰出草微。园林自有主，宿鸟且同归。
夏木鸟巢边，终南岭色鲜。就凉安坐石，煮茗汲邻泉。
知君归有处，山水亦难齐。犹去潇湘远，不闻猿狖啼。
柳絮落濛濛，西州道路中。相逢春忽尽，独去讲初终。
行疾遥山雨，眠迟后夜风。绕房三两树，回日叶应红。
何故谒司空，云山知几重。碛遥来雁尽，雪急去僧逢。
清磬先寒角，禅灯彻晓烽。旧房闲片石，倚著最高松。
久住巴兴寺，如今始拂衣。欲临秋水别，不向故园归。
锡挂天涯树，房开岳顶扉。下看千里晓，霜海日生微。
只到潇湘水，洞庭湖未游。饮泉看月别，下峡听猿愁。
讲不停雷雨，吟当近海流。降霜归楚夕，星冷玉泉秋。
此地聚会夕，当时雷雨寒。兰桡殊未返，消息海云端。
青枫何不种，林在洞庭村。应为三湘远，难移万里根。
幽鸟飞不远，此行千里间。寒冲陂水雾，醉下菊花山。
星彩练中见，澄江岂有泥。潮生垂钓罢，楚尽去樯西。
孤城易水头，不忘旧交游。雪压围棋石，风吹饮酒楼。
路遥千万里，人别十三秋。吟苦相思处，天寒水急流。
秋宵已难曙，漏向二更分。我忆山水坐，虫当寂寞闻。
禹留疏凿迹，舜在寂寥祠。此到杳难共，回风逐所思。
树林幽鸟恋，世界此心疏。拟棹孤舟去，何峰又结庐。
路多枫树林，累日泊清阴。来去泛流水，翛然适此心。
长江频雨后，明月众星中。若任迁人去，西溪与剡通。
客愁何并起，暮送故人回。废馆秋萤出，空城寒雨来。
夕阳飘白露，树影扫青苔。独坐离容惨，孤灯照不开。
边日沉残角，河关截夜城。云居闲独往，长老出房迎。
几岁阻干戈，今朝劝酒歌。羡君无白发，走马过黄河。
旧宅兵烧尽，新宫日奏多。妖星还有角，数尺铁重磨。
近来惟一食，树下掩禅扉。落日寒山磬，多年坏衲衣。
山光分首暮，草色向家秋。若更登高岘，看碑定泪流。
万岑深积翠，路向此中难。欲暮多羁思，因高莫远看。
江岸一相见，空令惜此分。夕阳行带月，酌水少留君。
野地初烧草，荒山过雪云。明年还调集，蝉可在家闻。
游魂自相叫，宁复记前身。飞过邻家月，声连野路春。
辞秦经越过，归寺海西峰。石涧双流水，山门九里松。
春别和花树，秋辞带月淮。却归登第日，名近榜头排。
雪来松更绿，霜降月弥辉。即日调殷鼎，朝分是与非。
嗟以龙钟身，如何岁复新。石门思隐久，铜镜强窥频。
花发新移树，心知故国春。谁能平此恨，岂是北宗人。
白云峰下城，日夕白云生。人老江波钓，田侵海树耕。
吴山钟入越，莲叶吹摇旌。诗异石门思，涛来向越迎。
朗咏高斋下，如将古调弹。翻鸿向桂水，来雪渡桑干。
此时气萧飒，琴院可应关。鹤似君无事，风吹雨遍山。
晴峰三十六，侍立上春台。同宿别离恨，共看星月回。
野莺临苑语，河棹历江来。便寄相思札，缄封花下开。
长拟老岳峤，又闻思海湖。惠能同俗姓，不是岭南卢。
未住青云室，中秋独往年。上方嵩若寺，下视雨和烟。
西殿宵灯磬，东林曙雨风。旧峰邻太白，石座雨苔濛。
得句才邻约，论宗意在南。峰灵疑懒下，苍翠太虚参。
夜泊疏山雨，秋吟捣药轮。芜城登眺作，才动广陵人。
月色四时好，秋光君子知。南山昨夜雨，为我写清规。
晓角吹人梦，秋风卷雁群。雾开方露日，汉水底沙分。
公堂朝共到，私第夜相留。不觉入关晚，别来林木秋。
燕存鸿已过，海内几人愁。欲问南宗理，将归北岳修。
若无攀桂分，只是卧云休。泉树一为别，依稀三十秋。
陵远根才近，空长畔可寻。新晴登啸处，惊起宿枝禽。
乱山秋木穴，里有灵蛇藏。铁锡挂临海，石楼闻异香。
飘蓬多塞下，君见益潸然。迥碛沙衔日，长河水接天。
夜泉行客火，晓戍向京烟。少结相思恨，佳期芳草前。
凝愁对孤烛，昨日饮离杯。叶下故人去，天中新雁来。
寥落关河暮，霜风树叶低。远天垂地外，寒日下峰西。
石溪同夜泛，复此北斋期。鸟绝吏归后，蛩鸣客卧时。
锁城凉雨细，开印曙钟迟。忆此漳川岸，如今是别离。
倚杖望晴雪，溪云几万重。樵人归白屋，寒日下危峰。
野火烧冈草，断烟生石松。却回山寺路，闻打暮天钟。
一自残春别，经炎复到凉。萤从枯树出，蛩入破阶藏。
落叶书胜纸，闲砧坐当床。东门因送客，相访也何妨。
二千余里路，一半是波涛。未晓著衣起，出城逢日高。
衣屡犹同俗，妻儿亦宛然。不餐能累月，无病已多年。
是药皆谙性，令人渐信仙。杖头书数卷，荷入翠微烟。
每逢词翰客，邀我共寻君。果见闲居赋，未曾流俗闻。
稍怜公事退，复遇夕阳时。北朔霜凝竹，南山水入篱。
吟怀沧海侣，空问白云师。恨不相从去，心惟野鹤知。
来从城上峰，京寺暮相逢。往往语复默，微微雨洒松。
一卧三四旬，数书惟独君。愿为出海月，不作归山云。
寂寞吾庐贫，同来二阁人。所论唯野事，招作住云邻。
古寺期秋宿，平林散早春。漱流今已矣，巢许岂尧臣。
去有巡台侣，荒溪众树分。瓶残秦地水，锡入晋山云。
秋月离喧见，寒泉出定闻。人间临欲别，旬日雨纷纷。
差池不相见，怅望至今朝。近日营家计，绳悬一小瓢。
天寒吟竟晓，古屋瓦生松。寄信船一只，隔乡山万重。
树来沙岸鸟，窗度雪楼钟。每忆江中屿，更看城上峰。
池亭沉饮遍，非独曲江花。地远路穿海，春归冬到家。
元日更新夜，斋身称净衣。数星连斗出，万里断云飞。
暮雪余春冷，寒灯续昼明。寻常五侯至，敢望下阶迎。
休官匹马在，新意入山中。更住应难遂，前期恨不同。
集蝉苔树僻，留客雨堂空。深夜谁相访，惟当清净翁。
漏向灯听数，酒因客寝迟。今宵不尽兴，更有月明期。
步霜吟菊畔，待月坐林东。且莫孤此兴，勿论穷与通。
丽句传人口，科名立可图。移居见山烧，买树带巢乌。
游远风涛急，吟清雪月孤。却思初识面，仍未有多须。
竹阴移冷月，荷气带禅关。独住天台意，方从内请还。
岸遥生白发，波尽露青山。隔水相思在，无书也是闲。
望鹭吟登阁，听猿泪滴船。相思堪面话，不著尺书传。
芳林杏花树，花落子西东。今夕曲江雨，寒催朔北风。
一食复何如，寻山无定居。相逢新夏满，不见半年余。
身依吴寺老，黄叶几回看。早讲林霜在，孤禅隙月残。
井通潮浪远，钟与角声寒。已有南游约，谁言礼谒难。
衣多苔藓痕，犹拟更趋门。自夏虽无病，经秋不过原。
猿啼和峡雨，栈尽到江波。一路白云里，飞泉洒薜萝。
落日投村戍，愁生为客途。寒山晴后绿，秋月夜来孤。
橘树千株在，渔家一半无。自知风水静，舟系岸边芦。
众岫耸寒色，精庐向此分。流星透疏木，走月逆行云。
绝顶人来少，高松鹤不群。一僧年八十，世事未曾闻。
云入汉天白，风高碛色黄。蒲轮待恐晚，求荐向诸方。
禅庭高鸟道，回望极川原。樵径连峰顶，石泉通竹根。
远山秦木上，清渭汉陵前。何事居人世，皆从名利牵。
紫阁旧房在，新家中岳东。烟波千里隔，消息一朝通。
寒日汀洲路，秋晴岛屿风。分明杜陵叶，别后两经红。
数里闻寒水，山家少四邻。怪禽啼旷野，落日恐行人。
求鱼未得食，沙岸往来行。岛月独栖影，暮天寒过声。
堕巢因木折，失侣遇弦惊。频向烟霄望，吾知尔去程。
讲罢松根老，经浮海水来。六年双足履，只步院中苔。
已积苍苔遍，何曾旧径存。高斋无事后，时复一携尊。
楚水临轩积，澄鲜一亩余。柳根连岸尽，荷叶出萍初。
极浦清相似，幽禽到不虚。夕阳庭际眺，槐雨滴疏疏。
杜陵千里外，期在末秋归。既见林花落，须防木叶飞。
楚从何地尽，淮隔数峰微。回首余霞失，斜阳照客衣。
闲宵因集会，柱史话先生。身爱无一事，心期往四明。
松枝影摇动，石磬响寒清。谁伴南斋宿，月高霜满城。
格与功俱造，何人意不降。一宵三梦柳，孤泊九秋江。
自别知音少，难忘识面初。旧山期已久，门掩数畦蔬。
剑南归受贺，太学赋声雄。山路长江岸，朝阳十月中。
中国今如此，西荒可取难。白衣思请谒，徒步在长安。
晓钟催早期，自是赴嘉招。舟泊湘江阔，田收楚泽遥。
住此园林久，其如未是家。叶书传野意，檐溜煮胡茶。
孤灯明腊后，微雪下更深。释子乖来约，泉西寒磬音。
白鸟飞还立，青猿断更号。往来从此过，词体近风骚。
此生披衲过，在世得身闲。日午游都市，天寒往华山。
秋日登高望，凉风吹海初。山川明已久，河汉没无余。
大内曾持论，天南化俗行。旧房山雪在，春草岳阳生。
晓了莲经义，堪任宝盖迎。王侯皆护法，何寺讲钟鸣。
此别诚堪恨，荆襄是旧游。眼光悬欲落，心绪乱难收。
花木三层寺，烟波五相楼。因君两地去，长使梦悠悠。
中秋期夕望，虚室省相容。北斗生清漏，南山出碧重。
旧事说如梦，谁当信老夫。战场几处在，部曲一人无。
流水穿空馆，闲花发故宫。旧乡千里思，池上绿杨风。
早起赴前程，邻鸡尚未鸣。主人灯下别，羸马暗中行。
分手向天涯，迢迢泛海波。虽然南地远，见说北人多。
蛮国人多富，炎方语不同。雁飞难度岭，书信若为通。
独向山中见，今朝又别离。一心无挂住，万里独何之。
风蝉旦夕鸣，伴叶送新声。故里客归尽，水边身独行。
今日清明节，园林胜事偏。晴风吹柳絮，新火起厨烟。
杜草开三径，文章忆二贤。几时能命驾，对酒落花前。
壮士不曾悲，悲即无回期。如何易水上，未歌先泪垂。
二句三年得，一吟双泪流。知音如不赏，归卧故山秋。
闻说到扬州，吹箫有旧游。人来多不见，莫是上迷楼。
松下问童子，言师采药去。只在此山中，云深不知处。
晴风吹柳絮，新火起厨烟。长江风送客，孤馆雨留人。
池塘芳草湿，夜半东风起。生绿画罗屏，金壶贮春水。
朔管迎秋动，雕阴雁来早。上郡隐黄云，天山吹白草。
碧草连金虎，青苔蔽石麟。皓齿芳尘起，纤腰玉树春。
虫歇纱窗静，鸦散碧梧寒。稍惊朝珮动，犹传清漏残。
乱珠凝烛泪，微红上露盘。褰衣复理鬓，余润拂芝兰。
浓艳香露里，美人青镜中。南楼未归客，一夕练塘东。
青苔竟埋骨，红粉自伤神。唯有漳河柳，还向旧营春。
远水斜如剪，青莎绿似裁。所恨章华日，冉冉下层台。
柳岸杏花稀，梅梁乳燕飞。美人鸾镜笑，嘶马雁门归。
楚宫云影薄，台城心赏违。从来千里恨，边色满戎衣。
代郡嘶金勒，梵声悲镜台。玉钗风不定，香步独徘徊。
鸡鸣人草草，香辇出宫花。妓语细腰转，马嘶金面斜。
柳艳欺芳带，山愁萦翠蛾。别情无处说，方寸是星河。
古树芳菲尽，扁舟离恨多。一丛斑竹夜，环佩响如何。
松轩尘外客，高枕自萧疏。雨后苔侵井，霜来叶满渠。
闲看镜湖画，秋得越僧书。若待前溪月，谁人伴钓鱼。
宿雨香潜润，春流水暗通。画楼初梦断，晓日照湘风。
西溪问樵客，遥识楚人家。古树老连石，急泉清露沙。
闲梦正悠悠，凉风生竹楼。夜琴知欲雨，晓簟觉新秋。
独鸟楚山远，一蝉关树愁。凭将离别恨，江外问同游。
果落见猿过，叶干闻鹿行。素琴机虑静，空伴夜泉清。
楚寺上方宿，满堂皆旧游。月溪逢远客，烟浪有归舟。
江馆白蘋夜，水关红叶秋。西风吹暮雨，汀草更堪愁。
送君游楚国，江浦树苍然。沙净有波迹，岸平多草烟。
角悲临海郡，月到渡淮船。唯以一杯酒，相思高楚天。
飘然随钓艇，云水是天涯。红叶下荒井，碧梧侵古槎。
水容侵古岸，峰影度青蘋。庙竹唯闻鸟，江帆不见人。
雀声花外暝，客思柳边春。别恨转难尽，行行汀草新。
采茶溪树绿，煮药石泉清。不问人间事，忘机过此生。
秦原晓重叠，灞浪夜潺湲。今日思归客，愁容在镜悬。
香灯伴残梦，楚国在天涯。月落子规歇，满庭山杏花。
宾筵得佳客，侯印有光辉。候骑不传箭，回文空上机。
塞城收马去，烽火射雕归。惟有严家濑，回环径草微。
巢暖碧云色，影孤清镜辉。不知春树伴，何处又分飞。
幽人寻药径，来自晓云边。衣湿术花雨，语成松岭烟。
解藤开涧户，踏石过溪泉。林外晨光动，山昏鸟满天。
苍苍松竹晚，一径入荒祠。古树风吹马，虚廊日照旗。
忆昔几游集，今来倍叹伤。百花情易老，一笑事难忘。
白社已萧索，青楼空艳阳。不闲云雨梦，犹欲过高唐。
此意竟难折，伊人成古今。流尘其可欲，非复懒鸣琴。
高秋辞故国，昨日梦长安。客意自如此，非关行路难。
荒戍落黄叶，浩然离故关。高风汉阳渡，初日郢门山。
江上几人在，天涯孤棹还。何当重相见，尊酒慰离颜。
惟昔有归趣，今兹固愿言。啸歌成往事，风雨坐凉轩。
时物信佳节，岁华非故园。固知春草色，何意为王孙。
客奠晓莎湿，马嘶秋庙空。夜深池上歇，龙入古潭中。
称觞惭座客，怀刺即门人。素向宁知贵，清淡不厌贫。
野梅江上晚，堤柳雨中春。未报淮南诏，何劳问白蘋。
月中一双鹤，石上千尺松。素琴入爽籁，山酒和春容。
幽瀑有时断，片云无所从。何事苏门生，携手东南峰。
禅房无外物，清话此宵同。林彩水烟里，涧声山月中。
维舟息行役，霁景近江村。并起别离恨，似闻歌吹喧。
开卷喜先悟，漱瓶知早寒。衡阳寺前雁，今日到长安。
闭门群动息，积雪透疏林。有客寒方觉，无声晓已深。
正繁闻近雁，并落起栖禽。寂寞寒塘路，怜君独阻寻。
夜香闻偈后，岑寂掩双扉。照竹灯和雪，看松月到衣。
草堂疏磬断，江寺故人稀。唯忆湘南雨，春风独鸟归。
香火有良愿，宦名非素心。灵山缘未绝，他日重来寻。
孤桡投楚驿，残月在淮樯。外杜三千里，谁人数雁行。
幽鸟不相识，美人如何期。徒然委摇荡，惆怅春风时。
稻香山色叠，平野接荒陂。莲折舟行远，萍多钓下迟。
寂寥闲望久，飘洒独归迟。无限松江恨，烦君解钓丝。
所得乃清旷，寂寥常掩关。独来春尚在，相得暮方还。
花白风露晚，柳青街陌闲。翠微应有雪，窗外见南山。
晴川通野陂，此地昔伤离。一去迹常在，独来心自知。
凭轩望秋雨，凉入暑衣清。极目鸟频没，片时云复轻。
沼萍开更敛，山叶动还鸣。楚客秋江上，萧萧故国情。
细响鸣林叶，圆文破沼萍。秋阴杳无际，平野但冥冥。
背樯灯色暗，宿客梦初成。半夜竹窗雨，满池荷叶声。
佛灯销永夜，僧磬彻寒更。不学何居士，焚香为宦情。
鸥飞吴市外，麟卧晋陵前。若到东林社，谁人更问禅。
鸣泉隔翠微，千里到柴扉。地胜人无欲，林昏虎有威。
移病欲成隐，扁舟归旧居。地深新事少，官散故交疏。
定界分秋涨，开帆到曙霞。九门风月好，回首是天涯。
楚乡千里路，君去及良晨。苇浦迎船火，茶山候吏尘。
桑浓蚕卧晚，麦秀雉声春。莫作东篱兴，青云有故人。
一从征战后，故社几人归。薄宦离山久，高谈与世稀。
残波青有石，幽草绿无尘。杨柳东风里，相看泪满巾。
地势萧陵歇，江声禹庙空。如何暮滩上，千里逐征鸿。
半醉别都门，含凄上古原。晚风杨叶社，寒食杏花村。
东郊和气新，芳霭远如尘。客舍停疲马，僧墙画故人。
夜阑黄叶寺，瓶锡两俱能。松下石桥路，雨中山殿灯。
霭尽无林色，暄余有涧声。只应愁恨事，还逐晓光生。
胜地当通邑，前山有故居。台高秋尽出，林断野无余。
白露鸣蛩急，晴天度雁疏。由来放怀地，非独在吾庐。
幽态竟谁赏，岁华空与期。岛回香尽处，泉照艳浓时。
蜀彩淡摇曳，吴妆低怨思。王孙又谁恨，惆怅下山迟。
神耀破氛昏，新阳入晏温。绪风调玉吹，端日应铜浑。
晓觉笼烟重，春深染雪轻。静应留得蝶，繁欲不胜莺。
影乱晨飙急，香多夜雨晴。似将千万恨，西北为卿卿。
清娥画扇中，春树郁金红。出犯繁花露，归穿弱柳风。
吴国初成阵，王家欲解围。拂巾双雉叫，飘瓦两鸳飞。
曾话黄陵事，今为白日催。老无儿女累，谁哭到泉台。
谁能学公子，走马逐香车。六街尘满衣，鼓绝方还家。
东人望归马，马归莲峰下。莲峰与地平，亦不更征兵。
前杵与后杵，筑城声不住。我愿筑更高，得见秦皇墓。
半夜山雨过，起来满山月。落尽醉处花，荒沟水决决。
怆然惜春去，似与故人别。谁遣我多情，壮年无鬓发。
栖禽未分散，落月照古城。莫羡居者闲，冢边人已耕。
城南征战多，城北无饥鸦。白骨马蹄下，谁言皆有家。
高门几世宅，舞袖仍新赐。谁遣一书来，灯前问边事。
九陌槐叶尽，青春在豪家。娇莺不出城，长宿庭上花。
宫兰非瑶草，安得春长在。回首春又归，翠华不能待。
蒲帆出浦去，但见浦边树。不如马行郎，马迹犹在路。
大舟不相载，买宅令委住。莫道留金多，本非爱郎富。
驱羸多自感，烟草远郊平。乡路几时尽，旅人终日行。
渡边寒水驿，山下夕阳城。萧索更何有，秋风两鬓生。
旅途乘早景，策马独凄凄。残影郡楼月，一声关树鸡。
露色浮寒瓦，萤光堕暗丛。听吟丽句尽，河汉任西东。
当门看少室，倚杖复披衣。每日醒还醉，无人是与非。
架书抽读乱，庭果摘尝稀。独有江南客，思家未得归。
楚田开雪后，草色与君看。积水浮春气，深山滞雨寒。
秦地有吴洲，千樯渭曲头。人当返照立，水彻故乡流。
落第春难过，穷途日易愁。谁知桥上思，万里在江楼。
延陵称贵邑，季子有高踪。古迹传多代，仙山管几峰。
风色忽西转，坐为千里分。高帆背楚落，寒日逆淮曛。
断烧缘乔木，盘雕隐片云。乡关百战地，归去始休军。
修竹齐高树，书斋竹树中。四时无夏气，三伏有秋风。
黑处巢幽鸟，阴来叫候虫。窗西太白雪，万仞在遥空。
一径入双崖，初疑有几家。行穷人不见，坐久日空斜。
石上生灵草，泉中落异花。终须结茅屋，向此学餐霞。
白衣游帝乡，已得事空王。却返湖山寺，高禅水月房。
雨中过岳黑，秋后宿船凉。回顾秦人语，他生会别方。
从容心自切，饮水胜衔杯。共在山中长，相随阙下来。
修身空有道，取事各无媒。不信升平代，终遗草泽才。
征鸿辞塞雪，战马识边秋。不共将军语，何因有去留。
吾君设礼闱，谁合学忘机。却是高人起，难为下第归。
出关心纵野，避世事终稀。莫更今秋夕，相思望少微。
县人齐候处，洲鸟欲飞时。免褐方三十，青云岂白髭。
几作西归梦，因为怆别心。野衔天去尽，山夹汉来深。
叠浪翻残照，高帆引片阴。空留相赠句，毕我白头吟。
自古有行役，谁人免别家。相欢犹陌上，一醉任天涯。
积叠山藏蜀，潺湲水绕巴。他年复何处，共说海棠花。
梦即重寻熟，书常转达迟。山斋终拟到，何日遂心期。
南去远驱逐，三湘五月行。巴山雪水下，楚泽火云生。
阴氛出海散，落月向潮流。别有为霖日，孤云未自由。
相忧过己切，相贺似身荣。心达无前后，神交共死生。
承家吾子事，登第世人情。未有通儒术，明时道不行。
归意随流水，江湖共在东。山阴何处去，草际片帆通。
雨色春愁里，潮声晓梦中。虽为半年客，便是往来鸿。
诗近吟何句，髭新白几茎。路岐如昨日，来往梦分明。
临岐仍犯雪，挂席始离尘。共泣东风别，同为沧海人。
月过秋霖后，光应夜夜清。一回相忆起，几度独吟行。
北鸟飞不到，北人今去游。天涯浮瘴水，岭外问潘州。
阴盛此宵中，多为雨与风。坐无云雨至，看与雪霜同。
抱湿离遥海，倾寒向迥空。年年不可值，还似命难通。
苦吟身得雪，甘意鬓成霜。况此年犹少，酬知足自强。
暮雨晴时少，啼猿渴下难。一闻神女去，风竹扫空坛。
离亭聊把酒，此路彻边头。草白雁来尽，时清人去游。
汾河流晋地，塞雪满并州。别后相思夜，空看北斗愁。
水宿惊涛浦，山行落叶村。长安长梦去，欹枕即闻猿。
关门鸟道中，飞传复乘骢。暮雪离秦甸，春云入楚宫。
雷雨依嵩岭，桑麻接楚田。遥知清夜作，不是借戎篇。
霁岳明残雪，清波漾落晖。无穷幽鸟戏，时向棹前飞。
平生同所为，相遇偶然迟。各著青袍后，无归白社期。
江流来绝域，府地管诸夷。圣代都无事，从公且赋诗。
听话扬帆兴，初从岘首还。高吟入白浪，遥坐看青山。
枯木猿啼爽，寒汀鹤步闲。秋来关去梦，几夜度商颜。
萧条对秋色，相忆在云泉。木落病身起，潮平归思悬。
凉钟山顶寺，暝火渡头船。此地非吾土，淹留又一年。
夕霭垂阴野，晨光动积流。家山一夜梦，便是昔年游。
暖鱼依水浅，晴雁入空翻。何处阳和力，生萍不驻根。
回首雪峰前，朱门心杳然。离人自呜咽，流水莫潺湲。
高科终自致，志业信如神。待得逢公道，由来合贵身。
秋归方觉好，旧梦始知真。更想青山宅，谁为后主人。
野梅将雪竞，江月与沙寒。两鬓愁应白，何劳把镜看。
帝里本无名，端居有道情。睡魂春梦断，书兴晚窗明。
泪堕思山切，身归转路遥。年年送别处，杨柳少垂条。
虽将身佐幕，出入似闲居。草色长相待，山情信不疏。
家吴闻入蜀，道路颇乖离。一第何多难，都城可少知。
江山非久适，命数未终奇。况又将冤抱，经春杜魄随。
论交虽不早，话别且相亲。除却栖禅客，谁非南陌人。
半生都返性，终老拟安贫。愿入白云社，高眠自致身。
欲出穷吾道，东西自未能。卷书唯对鹤，开画独留僧。
落叶和云扫，秋山共月登。何年石上水，夜夜滴高层。
宦途从不问，身事觉无差。华发初生女，沧洲未有家。
却闲思洞穴，终老旷桑麻。别访栖禅侣，相期语劫沙。
越国临沧海，芳洲复暮晴。湖通诸浦白，日隐乱峰明。
野宿多无定，闲游免有情。天台闻不远，终到石桥行。
孤帆处处宿，不问是谁家。南国平芜远，东风细雨斜。
旅怀多寄酒，寒意欲留花。更想前途去，茫茫沧海涯。
百岁竟何事，一身长远游。行行将近老，处处不离愁。
杜门聊自适，湖水在窗间。纵得沧洲去，无过白日闲。
城晚风高角，江春浪起船。同来栖止地，独去塞鸿前。
一别长安后，晨征便信鸡。河声入峡急，地势出关低。
东西南北人，高迹自相亲。天下已归汉，山中犹避秦。
故园何处在，零落五湖东。日暮无来客，天寒有去鸿。
行行野雪薄，寒气日通春。故国又芳草，沧江终白身。
相识未十日，相知如十年。从来易离别，此去忽留连。
路险行冲雨，山高度隔天。难终清夜坐，更听说安边。
匹马西游日，从吴又转荆。风雷几夜坐，山水半年行。
梦永秋灯灭，吟余晓露明。良时不我与，白发向秦生。
何人山雪夜，相访不相思。若得长闲日，应无暂到时。
秋尽草虫急，夜深山雨重。平生心未已，岂得更相从。
白马游何处，青楼日正长。凤箫抛旧曲，鸾镜懒新妆。
当暑忆归林，陶家借柳阴。蝉从初伏噪，客向晚凉吟。
白日欺玄鬓，沧江负素心。神仙倘有术，引我出幽岑。
为客得从容，官清料复重。海崖归有业，天目近何峰。
层空疑洗色，万怪想潜形。他夕无相类，晨鸡不可听。
万里巴江水，秋来满峡流。乱山无陆路，行客在孤舟。
字人修祖德，清白定闻传。匹马从秦去，孤帆入楚悬。
梦永秋灯灭，吟孤晓露明。前心若不遂，有耻却归耕。
何处不相思，相逢还有时。交心如到老，会面未为迟。
苦学缘明代，劳生欲白髭。唯君一度别，便似见无期。
天柱与天目，曾栖绝顶房。青云求禄晚，白日坐家长。
井气通潮信，窗风引海凉。平生诗称在，老达亦何妨。
古木有清阴，寒泉有下深。蝉从初伏噪，客向晚凉吟。
见说湘江切，长愁有去时。江湖秋涉远，雷雨夜眠迟。
旧业多归兴，空山尽老期。天寒一瓢酒，落日醉留谁。
风涛几千里，归路半乘舟。此地难相遇，何人更共游。
坐经嵩顶夏，行值洛阳秋。到寺安禅夕，江云满石楼。
一锡随缘赴，天台又去登。长亭旧别路，落日独行僧。
夜烧山何处，秋帆浪几层。他时授巾拂，莫为老无能。
高楼会月夜，北雁向南分。留住经春雪，辞来见夏云。
遥空江不极，绝顶日难曛。一与山僧坐，无因得议文。
白社思归处，青门见去人。乡遥茂苑树，路入广陵尘。
海日潮浮晓，湖山雪露春。犹期来帝里，未是得闲人。
到日值摇落，相留山舍空。微寒生夜半，积雨向秋终。
度讲多来雁，经禅少候虫。方从听话后，不省在愁中。
苍苍山阁晚，杳杳隙尘秋。偶上多时立，翻成尽日愁。
草平连邑动，河满逐江流。下视穷边路，行人在陇头。
居与鸟巢邻，日将巢鸟亲。多生从此性，久集得无身。
夜涧青林发，秋江渌水来。临邛行乐处，莫到白头回。
云水入荆湘，古来鱼鸟乡。故关重隔远，春日独行长。
山溜含清韵，江雷吐夜光。郡中词客会，游子更升堂。
戏鱼重跃定，惊鸟却栖难。为有门前路，吾生不得安。
见说海西隅，山川与俗殊。宦游如不到，仙分即应无。
暑天宜野宅，林籁爽泠泠。沙月邀开户，岩风助扫庭。
每日得闲吟，清曹阙下深。因知遥夜坐，别有远山心。
芸细书中气，松疏雪后阴。归时高兴足，还复插朝簪。
苦雨秋涛涨，狂风野火翻。朝来卖药客，遇我达无言。
青山复渌水，想入富春西。夹岸清猿去，中流白日低。
美兼华省出，荣共故乡齐。贱子遥攀送，归心逐马蹄。
雁叫嫌冰合，骢嘶喜雪繁。同为入室士，不觉别销魂。
霜鬓持霜简，朝天向雪天。玉阶初辨色，琼树乍相鲜。
日月不并照，升沈俱有时。自媒徒欲速，孤立却宜迟。
尽力唯求己，公心任遇谁。人间不得意，半是鬓先衰。
雪后江上去，风光故国新。清浑天气晓，绿动浪花春。
却接良宵坐，明河几转流。安禅逢小暑，抱疾入高秋。
后期谁可定，临别语空长。远宦须清苦，幽兰贵独芳。
何人不归去，君去是闲人。帝里求相识，山家即近邻。
交情吾道可，离思柳条新。未饮青门酒，先如醉梦身。
风雨依嵩岭，桑麻接楚田。新诗随过客，旋满洛阳传。
是法从生有，修持历劫尘。独居岩下室，长似定中身。
江冲巫峡出，樯过洛宫收。好是从戎罢，看山觉自由。
逍遥蓬阁吏，才子复诗流。坟籍因穷览，江湖却纵游。
眠波听戍鼓，饭浦约鱼舟。处处迎高密，先应扫郡楼。
乱水通三楚，归帆挂五湖。不知从此去，何处是前途。
自入华山居，关东相见疏。瓢中谁寄酒，叶上我留书。
巢鸟寒栖尽，潭泉暮冻余。长闻得药力，此说又何如。
空门有才子，得道亦吟诗。内殿频征入，孤峰久作期。
久在仙坛下，全家是地仙。池塘来乳洞，禾黍接芝田。
起看青山足，还倾白酒眠。不知尘世事，双鬓逐流年。
得禄从高第，还乡见后生。田园休问主，词赋已垂名。
扫壁前题出，开窗旧景清。遥知贤太守，致席日邀迎。
惠人须宰邑，为政贵通经。却用清琴理，犹嫌薄俗听。
涨江晴渐渌，春峤烧还青。若宿严陵濑，谁当是客星。
恨声流蜀魄，冤气入湘云。无限风骚句，时来日夜闻。
列土人间盛，彭门属九州。山河天设险，礼乐牧分忧。
江山通蜀国，日月近神州。若共将军语，河兰地未收。
寄来书少达，别后梦多迷。早晚期于此，看花听鸟啼。
戍烟来自号，边雪下无时。更想经绵上，应逢禁火期。
山花含雨湿，江树近潮欹。莫恋渔樵兴，生涯各有为。
朔野正秋风，前程见碛鸿。日西身独远，山转路无穷。
树隔高关断，沙连大漠空。君看河外将，早晚拟平戎。
天开吹角出，木落上楼高。闲话钱塘郡，半年听海潮。
河冰一夜合，虏骑入灵州。岁岁征兵去，难防塞草秋。
一第知何日，全家待此身。空将灞陵酒，酌送向东人。
岭外音书绝，经年复历春。近乡情更怯，不敢问来人。
家住东皋去，好采旧山薇。自省游泉石，何曾不夜归。
却忆凉堂坐，明河几度流。安禅逢小暑，抱疾入高秋。
水国曾重讲，云林半旧游。此来看月落，还似道相求。
竹向空斋合，无僧在四邻。去云离坐石，斜月到禅身。
树老风终夜，山寒雪见春。不知诸祖后，传印是何人。
听钟到灵观，仙子喜相寻。茅洞几千载，水声寒至今。
读碑丹井上，坐石涧亭阴。清兴未云尽，烟霞生夕林。
坐恐三更至，流年此夜分。客心无限事，愁雨不堪闻。
灞上家殊远，炉前酒暂醺。刘郎亦多恨，诗忆故山云。
孤亭遥带寺，静者独登临。楚霁江流慢，春归泽气阴。
野田青牧马，幽竹暖鸣禽。日日年光尽，何堪故国心。
远梦如水急，白发如草新。归期待春至，春至还送人。
别家鬓未生，到城鬓似发。朝朝临川望，灞水不入越。
东西是长江，南北是官道。牛羊不恋山，只恋山中草。
阿娇生汉宫，西施住南国。专房莫相妒，各自有颜色。
千金画阵图，自为弓剑苦。杀尽田野人，将军犹爱武。
性命换他恩，功成谁作主。凤凰楼上人，夜夜长歌舞。
寒女面如花，空寂常对影。况我不嫁容，甘为瓶堕井。
月堕沧浪西，门开树无影。此时归梦阑，立在梧桐井。
游人未入门，花影出门前。将军来此住，十里无荒田。
见花忆郎面，常愿花色新。为郎容貌好，难有相似人。
但见出门踪，不见入门迹。却笑山头女，无端化为石。
远水犹归壑，征人合忆乡。泣多盈袖血，吟苦满头霜。
楚国连天浪，衡门到海荒。何当生燕羽，时得近雕梁。
西风吹急景，美人照金井。不见面上花，却恨井中影。
太守龙为马，将军金作车。香飘十里风，风下绿珠歌。
莫怪坐上客，叹君庭前花。明朝此池馆，不是石崇家。
君梦有双影，妾梦空四邻。常思劲北风，吹折双车轮。
庭草根自浅，造化无遗功。低回一寸心，不敢怨春风。
夷陵火焰灭，长平生气低。将军临老病，赐剑咸阳西。
高阙碍飞鸟，人言是君家。经年不归去，爱妾面上花。
妾面虽有花，妾心非女萝。郎妻自不重，于妾欲如何。
微照露花影，轻云浮麦阴。无人可招隐，尽日登山吟。
暑销嵩岳雨，凉吹洞庭波。莫便闲吟去，须期接盛科。
百战未言非，孤军惊夜围。山河意气尽，泪湿美人衣。
闲门横古塘，红树已惊霜。独立望秋草，野人耕夕阳。
尘飞不到空，露湿翠微宫。鹤影石桥月，箫声松殿风。
绿毛辞世女，白发入壶翁。借问烧丹处，桃花几遍红。
尘迹入门尽，悄然江海心。水声巫峡远，山色洞庭深。
寂寞对衰草，地凉凝露华。蝉鸣月中树，风落客前花。
斜日出门去，残花已过春。鸟声穿叶远，虎迹渡溪新。
入洞几时路，耕田何代人。自惭非避俗，不敢问迷津。
远节惨言别，况予心久违。从来忆家泪，今日送君归。
野路正风雪，还乡犹布衣。里中耕稼者，应笑读书非。
芳草离离思，悠悠春梦余。池亭千里月，烟水一封书。
欲暮候樵者，望山空翠微。虹随余雨散，鸦带夕阳归。
穷巷长秋草，孤村时捣衣。谁知多病客，寂寞掩柴扉。
孤雁暮飞急，萧萧天地秋。关河正黄叶，消息断青楼。
湘渚烟波远，骊山风雨愁。此时万里道，魂梦绕沧洲。
鹤语松上月，花明云里春。生涯更何许，尊酒与垂纶。
幽独自成愚，柴门日渐芜。陆机初入洛，孙楚又游吴。
吴山青楚吟，草色异乡心。一酌水边酒，数声花下琴。
登楼旧国远，探穴九疑深。更想逢秋节，那堪闻夜砧。
兰泽伤秋色，临风远别期。东城草虽绿，南浦柳无枝。
万里访遗尘，莺声泪湿巾。古书无主散，废宅与山邻。
宿草风悲夜，荒村月吊人。凄凉问残柳，今日为谁春。
荒台荆棘多，忠谏竟如何。细草迷宫巷，闲花误绮罗。
前溪徒自绿，子夜不闻歌。怅望清江暮，悠悠东去波。
清无车马尘，深洞百花春。鸡犬疑沾药，耕桑似避秦。
石屏苔色凉，流水绕祠堂。巢鹊疑天汉，潭花似镜妆。
神来云雨合，神去蕙兰香。不复闻双佩，山门空夕阳。
行人倦游宦，秋草宿湖边。露湿芙蓉渡，月明渔网船。
寒机深竹里，远浪到门前。何处思乡甚，歌声闻采莲。
吏散山逾静，庭闲鸟自来。更怜幽砌色，秋雨长莓苔。
江草暖初绿，雁行皆北飞。异乡那久客，野鸟尚思归。
绕屋树森森，多栖紫阁禽。暂过当永夜，微得话前心。
入楚行应远，经湘恨必深。那堪对寒烛，更赋别离吟。
瘦叶几经雪，淡花应少春。长安重桃李，徒染六街尘。
桂花风半落，烟草蝶双飞。一别无消息，水南车迹稀。
南北行已久，怜君知苦辛。万家同草木，三载得阳春。
东道听游子，夷门歌主人。空持语相送，应怪不沾巾。
石冷开常晚，风多落亦频。樵夫应不识，岁久伐为薪。
岁暮容将老，雪晴山欲春。行行车与马，不尽洛阳尘。
东门车马路，此路在浮沉。白日若不落，红尘应更深。
从来名利地，皆起是非心。所以青青草，年年生汉阴。
一望云复水，几重河与关。愁心随落日，万里各西还。
不系与舟闲，悠悠吴楚间。羞将新白发，却到旧青山。
一叶忽离树，几人同入关。长安家尚在，秋至又西还。
露繁山草湿，洲暖水花开。去尽同行客，一帆犹未回。
杜陵无厚业，不得驻车轮。重到曾游处，多非旧主人。
东风千岭树，西日一洲蘋。又渡湘江去，湘江水复春。
北风吹楚树，此地独先秋。何事屈原恨，不随湘水流。
凉天生片月，竟夕伴孤舟。一作南行客，无成空白头。
楚人歌竹枝，游子泪沾衣。异国久为客，寒宵频梦归。
一封书未返，千树叶皆飞。南过洞庭水，更应消息稀。
人间惟此路，长得绿苔衣。及户无行迹，游方应未归。
平生无限事，到此尽知非。独倚松门久，阴云昏翠微。
浮世几多事，先生应不闻。寒山满西日，空照雁成群。
穷边足风惨，何处醉楼台。家去几千里，月圆十二回。
长安清渭东，游子迹重重。此去红尘路，难寻君马踪。
昔时轻一别，渐老贵相逢。应恋嵩阳住，嵩阳饶古松。
过楚水千里，到秦山几重。语来天又晓，月落满城钟。
行子与秋叶，各随南北风。虽非千里别，还阻一宵同。
一听游子歌，秋计觉蹉跎。四海少平地，百川无定波。
共惊年已暮，俱向客中多。又驾征轮去，东归事若何。
洛浦少高树，长安无旧山。裴回不可驻，漠漠又空还。
应催风落叶，似劝客回舟。不是新蝉苦，年年自有愁。
东风吹草色，空使客蹉跎。不设太平险，更应游子多。
几伤行处泪，一曲醉中歌。尽向青门外，东随渭水波。
俯仰不能去，如逢旧友同。曾因春雪散，见在华山中。
何处有明月，访君听远风。相将归未得，各占石岩东。
到此绝车轮，萋萋草树春。青山如有利，白石亦成尘。
水阔应无路，松深不见人。如知巢与许，千载迹犹新。
南渡人来绝，喧喧雁满沙。自生江上月，长有客思家。
半夜下霜岸，北风吹荻花。自惊归梦断，不得到天涯。
扰扰浮梁路，人忙月自闲。去年为塞客，今夜宿萧关。
辞国几经岁，望乡空见山。不知江叶下，又作布衣还。
乱峰连叠嶂，千里绿峨峨。蜀国路如此，游人车亦过。
远烟当叶敛，骤雨逐风多。独忆紫芝叟，临风歌旧歌。
蜀国少平地，方思京洛间。远为千里客，来度百牢关。
何当开此镜，即见发如丝。白日急于水，一年能几时。
每逢芳草处，长返故园迟。所以多为客，蹉跎欲怨谁。
昔时颜未改，浮世路多新。且脱衣沽酒，终南山欲春。
草堂前有山，一见一相宽。处世贵僧静，青松因岁寒。
他山逢旧侣，尽日话长安。所以闲行迹，千回绕药栏。
世人无正心，虫网匣中琴。何以经时废，非为娱耳音。
古来利与名，俱在洛阳城。九陌鼓初起，万车轮已行。
周秦时几变，伊洛水犹清。二月中桥路，鸟啼春草生。
离家凡几宵，一望一寥寥。新魄又将满，故乡应渐遥。
朱槛满明月，美人歌落梅。忽惊尘起处，疑有凤飞来。
一曲听初彻，几年愁暂开。东南正云雨，不得见阳台。
莫问古宫名，古宫空有城。惟应东去水，不改旧时声。
远天明月出，照此谁家楼。上有罗衣裳，凉风吹不休。
九折无停波，三光如转烛。玄珠人不识，徒爱燕赵玉。
春华惜妾态，秋草念妾心。始知井边桐，不如堂上琴。
月落却羡镜，花飞犹委苔。门前长江水，一去终不回。
凉室无外响，空桑七弦分。所弹非新声，俗耳安肯闻。
君心与我心，脉脉无由知。谁堪近别苦，远别犹有期。
茂陵归路绝，谁念此淹留。极目月沈浦，苦吟霜满舟。
多才与命违，末路隐柴扉。白发何人问，青山一剑归。
晴烟独鸟没，野渡乱花飞。寂寞长亭外，依然空落晖。
信回陵树老，梦断灞流分。兄弟正南北，鸿声堪独闻。
行人方倦役，到此似还乡。流水来关外，青山近洛阳。
溪云归洞鹤，松月半轩霜。坐恐晨钟动，天涯道路长。
春草平陵路，荷衣醉别离。将寻洛阳友，共结洞庭期。
星月半山尽，天鸡出海迟。无轻此分手，他日重相思。
行吟向暮天，何处不凄然。岸影几家柳，笛声何处船。
古院闭松色，入门人自闲。罢经来宿鸟，支策对秋山。
贫交千里外，失路更伤离。晓泪芳草尽，夜魂明月知。
松间开一径，秋草自相依。终日不冠带，空山无是非。
远客家水国，此来如到乡。何人垂白发，一叶钓残阳。
柳暗鸟乍起，渚深兰自芳。因知帝城下，有路向沧浪。
雪沾旗尾落，风断节毛稀。岂要铭燕石，平生重武威。
路傍看骤影，鞍底卷旋毛。岂独连钱贵，酬恩更代劳。
孤秀曾无偶，当门幸不锄。谁能政摇落，繁彩照阶除。
舟中采莲女，两两催妆梳。闻早渡江去，日高来起居。
玉液寒深洞，秋光秀远山。凭君指归路，何处是人寰。
青楼临大道，一上一回老。所思终不来，极目伤春草。
开门省禾黍，邻翁水头住。今朝南涧波，昨夜西川雨。
是日芙蓉花，不如秋草色。当时嫁匹夫，不妨得头白。
二月野中芳，凡花亦能香。素娥哭新冢，樵柯鸣柔桑。
吴亡甘已矣，越胜今何处。当时二国君，一种江边墓。
采薇易为山，何必登首阳。濯缨易为水，何必泛沧浪。
黄金骄石崇，与晋争国力。更欲住人间，一日买不得。
行为忠信主，身是文章宅。四者俱不闻，空传堕楼客。
不嫁白衫儿，爱君新紫衣。早知遽相别，何用假光辉。
男作乡中丁，女作乡男妇。南村与北里，日日见父母。
借问陇头水，终年恨何事。深疑呜咽声，中有征人泪。
花开蝶满枝，花落蝶还稀。惟有旧巢燕，主人贫亦归。
危楼送远目，信美奈乡情。转岸孤舟疾，衔山落照明。
萧条看草色，惆怅认江声。谁会登临恨，从军白发生。
清晓意未惬，卷帘时一吟。槛虚花气密，地暖竹声深。
秀色还朝暮，浮云自古今。石泉惊已跃，会可洗幽心。
孤城向夕原，春入景初暄。绿树低官舍，青山在县门。
关势遥临海，峰峦半入云。烟中独鸟下，潭上杂花熏。
客来鸣素琴，惆怅对遗音。一曲起于古，几人听到今。
尽含风霭远，自泛月烟深。风续水山操，坐生方外心。
花开蝶满枝，花谢蝶还稀。惟有旧巢燕，主人贫亦归。
还同冰出水，不共草为萤。翻覆依襟上，偏知造化灵。
击石易得火，扣人难动心。今日朱门者，曾恨朱门深。
朔野烟尘起，天军又举戈。阴风向晚急，杀气入秋多。
树尽禽栖草，冰坚路在河。汾阳无继者，羌虏肯先和。
细径穿禾黍，颓垣压薜萝。乍归犹似客，邻叟亦相过。
松底诗人宅，闲门远岫孤。数家分小径，一水截平芜。
管弦临夜急，榆柳向江斜。且莫看归路，同须醉酒家。
北风吹雨雪，举目已凄凄。战鬼秋频哭，征鸿夜不栖。
沙平关路直，碛广郡楼低。此去非东鲁，人多事鼓鼙。
此生迷有著，因病得寻师。话尽山中事，归当月上时。
高松连寺影，亚竹入窗枝。闲忆草堂路，相逢非素期。
倚玉甘无路，穿杨却未期。更惭君侍坐，问许可言诗。
漂漂东去客，一宿渭城边。远处星垂岸，中流月满船。
凉归夜深簟，秋入雨余天。渐觉家山小，残程尚几年。
骤雨才沾地，阴云不遍天。微凉堪话旧，移榻晚风前。
空庭吟坐久，爽气入荷衣。病叶先秋落，惊禽背月飞。
瘴云晴未散，戍客老将依。为应金门策，多应说战机。
酒醒乡关远，迢迢听漏终。曙分林影外，春尽雨声中。
鸟思江村路，花残野岸风。十年成底事，羸马倦西东。
故人居谪宦，今日一书来。良久惊兼喜，殷勤卷更开。
瘴云沉去雁，江雨促新梅。满纸殊乡泪，非冤不可哀。
四座列吾友，满园花照衣。一生知几度，后到拟先归。
急管侵诸乐，严城送落晖。当欢莫离席，离席却欢稀。
自得曹溪法，诸经更不看。已降禅侣久，兼作帝师难。
夜木侵檐黑，秋灯照雨寒。如何嫌有著，一念在林峦。
楚客抱离思，蜀琴留恨声。坐来新月上，听久觉秋生。
此地闻犹恶，人言是所之。一家书绝久，孤驿梦成迟。
八月三湘道，闻猿冒雨时。不须祠楚相，臣节转堪疑。
千里岂云去，欲归如路穷。人间无暇日，马上又秋风。
流言应未息，直道竟难通。徒遣相思者，悲歌向暮空。
真交无所隐，深语有余欢。未必闻歌吹，羁心得暂宽。
愁指萧关外，风沙入远程。马行初有迹，雨落竟无声。
地理全归汉，天威不在兵。西京逢故老，暗喜复时平。
即是春风尽，仍沾夜雨归。明朝更来此，兼恐落花稀。
渐觉风沙暗，萧关欲到时。儿童能探火，妇女解缝旗。
惊波常不定，半日鬓堪斑。四顾疑无地，中流忽有山。
近甸名偏著，登城景又宽。半空分太华，极目是长安。
两鬓关中改，千岩海上春。青云知有路，自是致无因。
徒为经异岳，不得访灵踪。日尽行难尽，千重复万重。
云垂多作雨，雷动半和钟。孤竹人藏处，无因认本峰。
半夜发清洛，不知过石桥。云增中岳大，树隐上阳遥。
水落难归地，云篱便逐风。唯应霄汉客，绝顶路方通。
连春不得意，所业已疑非。旧国乱离后，新年惆怅归。
征路出穷边，孤吟傍戍烟。河光深荡塞，碛色迥连天。
残日沉雕外，惊蓬到马前。空怀钓鱼所，未定卜归年。
孤帆收广岸，落照在遥峰。南北渡人少，高低归鸟重。
潮回沙出树，雨过浦沉钟。渔父虽相问，那能话所从。
旅食唯草草，此生谁我同。故园魂梦外，长路别离中。
人事萍随水，年光鸟过空。欲吟先落泪，多是怨途穷。
帝命分留务，东南向楚天。几程回送骑，中路见迎船。
无成归故里，不似在他乡。岁月逐流水，山川空夕阳。
从戎巫峡外，吟兴更应多。郡响蛮江涨，山昏蜀雨过。
一第久乖期，深心已自疑。沧江归恨远，紫阁别愁迟。
稽古成何事，龙钟负已知。依门非近日，不虑旧恩移。
风巢和鸟动，雪竹向人斜。来往唯君熟，乡园共海涯。
飞尘长满眼，衰发暗添头。章句非经济，终难动五侯。
曾见邛人说，龙州地未深。碧溪飞白鸟，红旆映青林。
冰色封深涧，樵声出紫微。时闻迎隐者，依旧著山衣。
风收枯草定，月满广沙闲。西绕河兰匝，应多隔岁还。
水隔平芜远，山横度鸟斜。无人能此隐，来往谩兴嗟。
西出黄云外，东怀白浪遥。星河愁立夜，雷电独行朝。
瘴杂春云重，星垂夜海空。往来如不住，亦是一年中。
殊立本不偶，非唯今所难。无门闲共老，尽日泣相看。
下马似无人，开门只一身。心同孤鹤静，行过老僧真。
乱水藏幽径，高原隔远津。匡庐曾共隐，相见自相亲。
远役与归愁，同来渭水头。南浮应到海，北去阻无州。
楚雨天连地，胡风夏甚秋。江人如见问，为话复贫游。
穷吴迷钓业，大汉事贫游。霄汉期提引，龙钟未拟休。
步步经戎虏，防兵不离身。山多曾战处，路断野行人。
一月月相似，一年年不同。清晨窥古镜，旅貌近衰翁。
处世闲难得，关身事半空。浮生能几许，莫惜醉春风。
南辞采石远，北背乞银深。碛路虽多险，江人不废吟。
我命同君命，君诗似我诗。俱无中道计，各失半生期。
素业沧江远，清时白发垂。蹉跎一如此，何处卜栖迟。
树折巢堕鸟，阶荒草覆虫。行人过岂少，独驻夕阳中。
东下经牛渚，依然是故关。客程临岸尽，乡思入鸥闲。
蹑险入高空，初疑势不穷。又缘千嶂尽，还共七盘同。
北出阴关去，何人肯待君。无青山拥晋，半浊水通汾。
雁塞虽多雁，云州却少云。兹游殊不恶，莫恨暂离群。
云帆高出树，水市迥分桥。立久斜阳尽，无言似寂寥。
满国赏芳辰，飞蹄复走轮。好花皆折尽，明日恐无春。
闲身却不闲，日日对天颜。已住城中寺，难归海上山。
诗传华夏外，偈布市朝间。欲问空门事，空门岂有关。
闲赏步易远，野吟声自高。路无人到迹，林有鹤遗毛。
西去穷胡处，岩崖境不常。石形相对耸，天势一条长。
乱烧迷归路，遥山似梦中。此时怀感切，极目思无穷。
高秋偏入望，霁景倍关情。落木满江水，离人怀渭城。
山高孤戍断，野极暮天平。渔父时相问，羞真道姓名。
乱叶随寒雨，孤蟾起暮关。经时高岭外，来往旆旌间。
终年唯旅舍，只似已无家。白发除还出，丹霄去转赊。
刹碍长空鸟，船通外国人。房房皆叠石，风扫永无尘。
朝回离九陌，岛外赏残春。经宿留闲客，看云作主人。
时清难议隐，位重亦甘贫。岩洞真仙境，应休别卧邻。
阻河通渭水，曲苑带秦关。待月登楼夜，何人相伴闲。
河分中野断，岳入半天寒。瀑布冰成日，谁陪吟复看。
独夜长城下，孤吟近北辰。半天初去雁，穷碛远来人。
地古桑麻广，城偏仆御闲。县斋高枕卧，犹梦犯天颜。
西顾伊兰近，方惊滞极边。水随空谷转，山向夕阳偏。
片席随高鸟，连天积浪间。苇宽云不匝，风广雨无闲。
信步上鸟道，不知身忽高。近空无世界，当楚见波涛。
赴辟依丞相，超荣事岂同。城池当陇右，山水是关中。
日有来巴使，秋高出塞鸿。旬休随大旆，应到九成宫。
江汉久分路，京关重聚吟。更为他夜约，方尽昔年心。
月隔明河远，花藏宿鸟深。无眠将及曙，多是说山阴。
独起无人见，长河夜泛时。平芜疑自动，落月似相随。
赤城霞外寺，不忘旧登年。石上吟分海，楼中语近天。
重游空有梦，再隐定无缘。独夜休行道，星辰静照禅。
了了在心中，南宗与北宗。行高无外染，骨瘦是真容。
广漠杳无穷，孤城四面空。马行高碛上，日堕迥沙中。
独立长堤上，西风满客衣。日临秋草广，山接远天微。
五陵三月暮，百越一家贫。早误闲眠处，无愁异此身。
故里芳洲外，残春甸服中。谁知独西去，步步泣途穷。
贫寄帝城居，交朋日自疏。愁迎离碛雁，梦逐出关书。
所尚雪霜姿，非关落帽期。香飘风外别，影到月中疑。
发在林凋后，繁当露冷时。人间稀有此，自古乃无诗。
月月势皆圆，中秋朗最偏。万方期一夕，到晓是经年。
带帆分浪色，驻乐话朝班。岂料羁浮者，樽前得解颜。
江心天半寺，一夕万缘空。地出浮云上，星摇积浪中。
喷月泉垂壁，栖松鹤在楼。因知修养处，不必在嵩丘。
剑横阴绿野，栈响近丹霄。迎驿应相续，悬愁去路遥。
竹槛匝回廊，城中似外方。月云开作片，枝鸟立成行。
径接河源润，庭容塔影凉。天台频去说，谁占最高房。
迹固长城垒，冤深太子陵。往来经此地，悲苦有谁能。
释律周儒礼，严持用戒身。安禅思剡石，留偈别都人。
还乡兼作使，到日倍荣亲。向化虽多国，如公有几人。
静语与高吟，搜神又爽心。各来依帝里，相对似山阴。
漏永星河没，堂寒月彩深。从容不易到，莫惜曙钟侵。
后伏中宵月，高秋满魄齐。轮移仙掌外，影下玉绳西。
海上从戎罢，嵩阳佐县初。故人皆羡去，吾祖旧曾居。
地古多生药，溪灵不聚鱼。唯应寻隐者，闲寺讲仙书。
共爱泉源异，频来不觉劳。散光垂草细，繁响出风高。
阙下分离日，杏园花半开。江边相值夜，榆塞雁初来。
岛径通山市，汀扉上海潮。秦城归去梦，夜夜到渔樵。
代公存绿绮，谁更寄清音。此迹应无改，寥寥毕古今。
大荒身去数，穷海信来稀。孤立皆难进，非关命独违。
诗家依阙下，野景似山中。兰菊俱含露，杉梧为奏风。
昔人怀感处，此地倍魂消。四海经摇落，三吴正寂寥。
风移残烧远，帆带夕阳遥。欲继前贤迹，谁能似隐招。
长安去是归，上马肯沾衣。水国车通少，秦人楚荐稀。
日月销天外，帆樯弃海阴。荣枯应已定，无复系浮沉。
分与仙山背，多年负翠微。无因随鹿去，只是送人归。
送君若浪水，叠叠愁思起。梦魂如月明，相送秋江里。
悲风吊枯骨，明月照荒垒。千载留长声，呜咽城南水。
但言贫者拙，不言富者贪。谁知苦寒女，力尽为桑蚕。
东南犹阻寇，梨岭更谁登。作宰应无俸，归船必有僧。
门掩清曹晚，静将乌府邻。花开封印早，雪下典衣频。
怪木风吹阁，废巢时落薪。每怜吾道苦，长说向同人。
沧溟西畔望，一望一心摧。地即同正朔，天教阻往来。
西母一杯酒，空言浩劫春。英雄归厚土，日月照闲人。
柳烟侵御道，门映夹城开。白日莫空过，青春不再来。
草衰频过烧，耳冷不闻蝉。从此甘贫坐，休言更到边。
风帐孤萤入，霜阶积叶频。夕阳门半掩，过此亦无因。
星沉关锁冷，鸡唱驿灯残。谁似二宾客，门闲嵩洛寒。
云深游太白，莫惜遍探奇。顶上多灵迹，尘中少客知。
悬崖倚冻瀑，飞狖过孤枝。出定更何事，相逢必有诗。
虚堂散钓叟，怪木哭山精。林下路长在，无因更此行。
清俸供僧尽，沧洲寄迹深。东门有归路，徒自弃华簪。
惊羽决凝碧，伤鳞浮殷红。堪将指杯术，授与太湖公。
携来沙日微，挂处江风起。纵带二梁冠，终身不忘尔。
不曾照青镜，岂解伤华发。至老未息肩，至今无病骨。
野船渡樵客，来往平波中。纵横清飙吹，旦暮归期同。
蘋光惹衣白，莲影涵薪红。吾当请封尔，直作镜湖公。
此曲太古音，由来无管奏。多云采樵乐，或说林泉候。
春从野鸟沽，昼仍闲猿酌。我愿葬兹泉，醉魂似凫跃。
开眉既压后，染指偷尝处。自此得公田，不过浑种黍。
八齐竞奔注，不知深几丈。竹叶岛纡徐，凫花波荡漾。
歇把傍云泉，归将挂烟树。满此是生涯，黄金何足数。
窗开自真宰，四达见苍涯。苔染浑成绮，云漫便当纱。
云北昼冥冥，空疑背寿星。犬能谙药气，人解写芝形。
野歇遇松盖，醉书逢石屏。焚香住此地，应得入金庭。
响高吹谷动，势急喷云旋。料得深秋夜，临流尽古仙。
衔来多野鹤，落处半灵泉。必共玄都奈，花开不记年。
短好随朱鹭，轻堪倚白莲。自知无用处，却寄五湖仙。
案静方书古，堂空药气高。可怜真宰意，偏解困吾曹。
病根冬养得，春到一时生。眼暗怜晨惨，心寒怯夜清。
不见明居士，空山但寂寥。白莲吟次缺，青霭坐来销。
泉冷无三伏，松枯有六朝。何时石上月，相对论逍遥。
出谷空嗟晚，衔杯尚愧先。晚来辞逆旅，雪涕野槐天。
一岁犹未满，九泉何太深。唯余卷书草，相对共伤心。
醒来山月高，孤枕群书里。酒渴漫思茶，山童呼不起。
山期须早赴，世累莫迟留。忽遇狂风起，闲心不自由。
溪南越乡音，古柳渡江深。日晚无来客，闲船系绿阴。
塘平芙蓉低，庭闲梧桐高。清烟埋阳乌，蓝空含秋毫。
先生何违时，一室习寂历。松声将飘堂，岳色欲压席。
舟轻通萦纡，栈堕阻指掌。携桡将寻君，渚满坐可往。
羁栖愁霖中，缺宅屋木恶。荷倾还惊鱼，竹滴复触鹤。
疏杉低通滩，冷鹭立乱浪。草彩欲夷犹，云容空淡荡。
丈夫非无泪，不洒离别间。杖剑对尊酒，耻为游子颜。
投身入笼槛，自古难飞走。尽日水滨吟，殷勤谢渔叟。
结茅次烟水，用以资啸傲。岂谓钓家流，忽同禅室号。
持竿从掩雾，置酒复待月。即此放神情，何劳适吴越。
闲从翠微拂，静唱沧浪濯。见说万山潭，渔童尽能学。
草木黄落时，比邻见相喜。门当清涧尽，屋在寒云里。
生自苍崖边，能谙白云养。才穿远林去，已在孤峰上。
朝随早潮去，暮带残阳返。向背得清飙，相追无近远。
或似坐奇兽，或如焚异香。堪嗟宦游子，冻死道路傍。
春疑浸花骨，暮若酣云族。此地得封侯，终身持美禄。
百尺江上起，东风吹酒香。行人落帆上，远树涵残阳。
才来隔烟见，已觉临江迟。大旆非不荣，其如有王事。
景山实名士，所玩垂清尘。尝作酒家语，自言中圣人。
一弄广陵散，又裁绝交书。颓然掷林下，身世俱何如。
天赋识灵草，自然钟野姿。闲来北山下，似与东风期。
闲来松间坐，看煮松上雪。时于浪花里，并下蓝英末。
倾余精爽健，忽似氛埃灭。不合别观书，但宜窥玉札。
不须轻列宿，才可拟孤灯。莫倚隋家事，曾烦下诏征。
伴貂金换酒，并雀画成图。恐是千年恨，偏令落日呼。
抱杖柴门立，江村日易斜。雁寒犹忆侣，人病更离家。
石窗何处见，万仞倚晴虚。积霭迷青琐，残霞动绮疏。
山应列圆峤，宫便接方诸。只有三奔客，时来教隐书。
晓著衣全湿，寒冲酒不醺。几回归思静，仿佛见苏君。
夜清先月午，秋近少岚迷。若得山颜住，芝差手自携。
认声来月坞，寻迹到烟萝。早晚吞金液，骑将上绛河。
石浅洞门深，潺潺万古音。似吹双羽管，如奏落霞琴。
堕石樵儿拾，敲林宿鸟惊。亦应仙吏守，时取荐层城。
野蔓垂缨细，寒泉佩玉清。满林游宦子，谁为作君卿。
谁截小秋滩，闲窥四绪宽。绕为千嶂远，深置一潭寒。
水绕苔矶曲，山当草阁门。此中醒复醉，何必问乾坤。
每伴来方丈，还如到四禅。菊承荒砌露，茶待远山泉。
画古全无迹，林寒却有烟。相看吟未竟，金磬已泠然。
春尽未离关，之官亦似闲。不嫌请薄俸，为喜带名山。
去年花落时，题作送春诗。自为重相见，应无今日悲。
秋来一度满，重见色难齐。独坐犹过午，同吟不到西。
人日兼春日，长怀复短怀。遥知双彩胜，并在一金钗。
莫叹将军逼，将军要却敌。城高功亦高，尔命何劳惜。
君心莫淡薄，妾意正栖托。愿得双车轮，一夜生四角。
妾住东湖下，郎居南浦边。闲临烟水望，认得采菱船。
北雁行行直，东流澹澹春。当时六朝客，还道帝乡人。
后代称欢伯，前贤号圣人。且须谋日富，不要道家贫。
淮上能无雨，回头总是情。蒲帆浑未织，争得一欢成。
相对莫辞贫，蓬蒿任塞门。无情是金玉，不报主人恩。
怨莺新语涩，双蝶斗飞高。作个名春恨，浮生百倍劳。
春风等君意，亦解欺桃李。写得去时真，归来不相似。
嫁得金吾子，常闻轻薄名。君心如不重，妾腰徒自轻。
山连翠羽屏，草接烟华席。望尽南飞燕，佳人断消息。
丝竹发歌响，假器扬清音。不知歌谣妙，声势出口心。
朝烟涵楼台，晚雨染岛屿。渔童惊狂歌，艇子喜野语。
山容堪停杯，柳影好隐暑。年华如飞鸿，斗酒幸且举。
端居愁无涯，一夕发欲白。因为鸾章吟，忽忆鹤骨客。
危檐仍空阶，十日滴不歇。青莎看成狂，白菊即欲没。
静烟临碧树，残雪背晴楼。冷天侵极戍，寒月对行舟。
有恨书燕雁，无聊赋郢云。遍看心自醉，不是酒能醺。
马色经寒惨，雕声带晚悲。将军正闲暇，留客换歌辞。
戍鼓和潮暗，船灯照岛幽。诗家多滞此，风景似相留。
三十年来往，中间京洛尘。倦行今白首，归卧已清神。
笑破人间事，吾徒莫自欺。解吟僧亦俗，爱舞鹤终卑。
竹上题幽梦，溪边约敌棋。旧山归有阻，不是故迟迟。
细事当棋遣，衰容喜镜饶。溪僧有深趣，书至又相邀。
郊居谢名利，何事最相亲。渐与论诗久，皆知得句新。
伤怀同客处，病眼却花朝。草嫩侵沙短，冰轻著雨消。
风光知可爱，容发不相饶。早晚丹丘去，飞书肯见招。
高秋期步野，积雨放趋朝。得句如相忆，莎斋且见招。
中峰曾到处，题记没苍苔。振锡传深谷，翻经想旧台。
天阶让紫衣，冷格鹤犹卑。道胜嫌名出，身闲觉老迟。
晓香延宿火，寒磬度高枝。每说长松寺，他年与我期。
巡礼诸方遍，湘南频有缘。焚香老山寺，乞食向江船。
纱碧笼名画，灯寒照净禅。我来能永日，莲漏滴寒泉。
正下搜贤诏，多君独避名。客来当意惬，花发遇歌成。
危桥转溪路，经雨石丛荒。幽瀑下仙果，孤巢悬夕阳。
闲吟秋景外，万事觉悠悠。此夜若无月，一年虚过秋。
伏溜侵阶润，繁花隔竹香。娇莺方晓听，无事过南塘。
孤枕闻莺起，幽怀独悄然。地融春力润，花泛晓光鲜。
新霁田园处，夕阳禾黍明。沙村平见水，深巷有鸥声。
白日新年好，青春上国多。街平双阙近，尘起五云和。
御礼征奇策，人心注盛时。从来留振滞，只待济临危。
永夜疑无日，危时只赖山。旷怀休戚外，孤迹是非间。
秋江共僧渡，乡泪滴船回。一夜吴船梦，家书立马开。
步上短亭久，看回官渡船。江乡宜晚霁，楚老语丰年。
帝业山河固，离宫宴幸频。岂知驱战马，只是太平人。
兵待皇威振，人随国步安。万方休望幸，封岳始鸣銮。
景物皆难驻，伤春复怨秋。旋书红叶落，拟画碧云收。
梅雨和乡泪，终年共酒衣。殷勤华表鹤，羡尔亦曾归。
借住郊园久，仍逢夏景新。绿苔行屐稳，黄鸟傍窗频。
菊开犹阻雨，蝶意切于人。亦应知暮节，不比惜残春。
一叶随西风，君行亦向东。知妾飞书意，无劳待早鸿。
灯影看须黑，墙阴惜草青。岁阑悲物我，同是冒霜萤。
莫话伤心事，投春满鬓霜。殷勤共尊酒，今岁只残阳。
羽书传栈道，风火隔乡关。病眼那堪泣，伤心不到间。
月下留丹灶，坛边树羽衣。异香人不觉，残夜鹤分飞。
甲子今重数，生涯只自怜。殷勤元日日，欹午又明年。
黄河穿汉界，青冢出胡沙。提笔男儿事，功名立可夸。
塞诏除嵩洛，观图见废兴。城迁周古鼎，地列汉诸陵。
日送归朝客，时招住岳僧。郡斋台阁满，公退即吟登。
盘山行几驿，水路复通巴。峡涨三川雪，园开四季花。
此别欲何往，未言归故林。行车新岁近，落日乱山深。
晓色宜闲望，山风远益清。白云连晋阁，碧树尽芜城。
少静沙痕出，烟消野火平。最堪佳此境，为我长诗情。
岛间应有国，波外恐无天。欲作乘槎客，翻愁去隔年。
我愿君王心，化作光明烛。不照绮罗筵，只照逃亡屋。
前圣后圣同，今人古人共。一岁如苦饥，金玉何所用。
先生五岳游，文焰灭金鼎。日下鹤过时，人间空落影。
日往无复见，秋堂暮仍学。玄发不知白，晓人寒铜觉。
种花满西园，花发青楼道。花下一禾生，去之为恶草。
众鸟各归枝，乌乌尔不栖。还应知妾恨，故向绿窗啼。
念远心如烧，不觉中夜起。桃花带露泛，立在月明里。
欲别牵郎衣，问郎游何处。不恨归日迟，莫向临邛去。
此地无驻马，夜中犹走轮。所以路傍草，少于衣上尘。
积水浮魂梦，流年半别离。东风未回日，音信杳难期。
昔人登览处，遗阁大江隅。叠浪有时有，闲云无日无。
早凉先燕去，返照后帆孤。未得营归计，菱歌满旧湖。
带雨逢残日，因江见断山。行歌风月好，莫老锦城间。
上彻炼丹峰，求玄意未穷。古坛青草合，往事白云空。
仙境日月外，帝乡烟雾中。人间足烦暑，欲去恋松风。
铭旌归故里，猿鸟亦凄然。已葬桐江月，空回建水船。
客传为郡日，僧说读书年。恐有吟魂在，深山古木边。
雅调一生吟，谁为晚达心。傍人贺及第，独自却沾襟。
宴别喧天乐，家归碍日岑。青门许攀送，故里接云林。
岸凉随众木，波影逐游人。自是游人老，年年管吹新。
无穷名利尘，轩盖逐年新。北阙东堂路，千山万水人。
少华中峰寺，高秋众景归。地连秦塞起，河隔晋山微。
晚木蝉相应，凉天雁并飞。殷勤记岩石，只恐再来稀。
海东谁敌手，归去道应孤。阙下传新势，船中覆旧图。
穷荒回日月，积水载寰区。故国多年别，桑田复在无。
看花兴未休，已散曲江游。载笔离秦甸，从军过洛州。
海上独随缘，归来二十年。久闲时得句，渐老不离禅。
砌木欹临水，窗峰直倚天。犹期向云里，别扫石床眠。
树凉清岛寺，虚阁敞禅扉。四面闲云入，中流独鸟归。
湖平幽径近，船泊夜灯微。一宿秋风里，烟波隔捣衣。
车舆穿谷口，市井响云间。大野无飞鸟，元戎校猎还。
有景终年住，无机是处闲。何当向云外，免老别离间。
官从谏署清，暂去佐戎旌。朝客多相恋，吟僧欲伴行。
河冰天际白，岳雪眼前明。即见东风起，梁园听早莺。
至人随化往，遗路自堪伤。白塔收真骨，青山闭影堂。
钟残含细韵，烟灭有余香。松上斋乌在，迟迟立夕阳。
夜久村落静，徘徊杨柳津。青山犹有路，明月已无人。
梦寐空前事，星霜倦此身。尝期结茅处，来往蹑遗尘。
石窗清吹入，河汉夜光流。久别多新作，长吟洗俗愁。
水近沧浪急，山随绿野低。羞将旧名姓，还向旧游题。
千灯有宿因，长老许相亲。夜永楼台雨，更深江海人。
城侵潮影白，峤截鸟行青。遍欲探泉石，南须过洞庭。
亲安诚可喜，道在亦何嗟。谁伴高吟处，晴天望九华。
冥鸿久不群，征拜动天文。地主迎过郡，山僧送出云。
登车残月在，宿馆乱流分。若更思林下，还须共致君。
远色岳阳楼，湘帆数片愁。竹风山上路，沙月水中洲。
力学桑田废，思归鬓发秋。功名如不立，岂易狎汀鸥。
江峰峰顶人，受法老西秦。法本无前业，禅非为后身。
院栽他国树，堂展祖师真。甚愿依宗旨，求闲未有因。
去宰龙门县，应思变化年。还将鲁儒政，又与晋人传。
落花兼柳絮，无处不纷纷。远道空归去，流莺独自闻。
调角断清秋，征人倚戍楼。春风对青冢，白日落梁州。
山川心地内，一念即千重。老别关中寺，禅归海外峰。
鸟行来有路，帆影去无踪。几夜波涛息，先闻本国钟。
种在法王城，前朝古寺名。瘦根盘地远，香吹入云清。
鹤动池台影，僧禅雨雪声。看来人旋老，因此叹浮生。
静恐鬼神出，急疑风雨残。几时归岭峤，更过洞庭弹。
此心知者稀，欲别倍相依。无食拟同去，有家还未归。
巴山开国远，剑道入天微。必恐临邛客，疑君学赋非。
曹溪松下路，猿鸟重相亲。四海求玄理，千峰绕定身。
蓝水警尘梦，夜吟开草堂。月临山霭薄，松滴露花香。
诗外真风远，人间静兴长。明朝访禅侣，更上翠微房。
秋山清若水，吟客静于僧。小径通商岭，高窗见杜陵。
云霞朝入镜，猿鸟夜窥灯。许作前峰侣，终来寄上层。
离乡积岁年，归路远依然。夜火山头市，春江树杪船。
乔枝聚暝禽，叠阁锁遥岑。待月当秋直，看书废夜吟。
夜忆开元寺，凄凉里巷间。薄烟通魏阙，明月照骊山。
半壁空宫闭，连天白道闲。清晨更回首，独向灞陵还。
樽前放浩歌，便起泛烟波。舟楫故人少，江湖明月多。
孤峰经宿上，僻寺共云过。若向仙岩住，还应著薜萝。
石窦垂寒乳，松枝长别琴。他年瀑泉下，亦拟置家林。
竹色覆禅栖，幽禽绕院啼。空门无去住，行客自东西。
井气春来歇，庭枝雪后低。相看念山水，尽日话曹溪。
东来此学禅，多病念佛缘。把锡离岩寺，收经上海船。
落帆敲石火，宿岛汲瓶泉。永向扶桑老，知无再少年。
谿路曾来日，年多与旧同。地寒松影里，僧老磬声中。
远水清风落，闲云别院通。心源若无碍，何必更论空。
前程曾未到，岐路拟何为。返照行人急，荒郊去鸟迟。
重作东南尉，生涯尚似僧。客程淮馆月，乡思海船灯。
东风摇众木，即有看花期。紫陌频来日，沧洲独去时。
郡因兵役苦，家为海翻移。未老多如此，那堪鬓不衰。
北去穷秦塞，南归绕汉川。深山逢古迹，远道见新年。
露带山花落，云随野水流。相如曾醉地，莫滞少年游。
语别惜残夜，思归愁见春。遥知泊舟处，沙月自相亲。
胜游虽隔年，魂梦亦依然。瀑水喧秋思，孤灯动夜船。
断虹全岭雨，斜月半溪烟。旧日吟诗侣，何人更不眠。
江风木落天，游子感流年。万里波连蜀，三更雨到船。
梦残灯影外，愁积苇丛边。不及樵渔客，全家住岛田。
仰山因久住，天下仰山名。井邑身虽到，林泉性本清。
野云居处尽，江月定中明。仿佛曾相识，今来隔几生。
晓月江城出，晴霞岛树分。无穷怀古意，岂独绕湘云。
名利了无时，何人暂访师。道情闲外见，心地语来知。
竹落穿窗叶，松寒荫井枝。匡山许同社，愿卜挂帆期。
竹外村烟细，灯中禁漏遥。衣冠与文理，静语对前朝。
登科精鲁史，为尉及良时。高论穷诸国，长才并几司。
地倾流水疾，山叠过云迟。暇日琴书畔，何人对手棋。
千峰隔湘水，迢递挂帆归。扫月眠苍壁，和云著褐衣。
终年九陌行，要路迹皆生。苦学犹难至，甘贫岂有成。
病携秋卷重，闲著暑衣轻。一别林泉久，中宵御水声。
吾师视化身，一念即遗尘。岩谷藏虚塔，江湖散学人。
云迷禅处石，院掩写来真。寂寞焚香后，闲阶细草生。
列岫横秦断，长河极塞空。斜阳越乡思，天末见归鸿。
远涉期秋卷，将行不废吟。故乡芳草路，来往别离心。
挂席春风尽，开斋夏景深。子规谁共听，江月上清岑。
歌诗精外学，天子是知音。坐夏宫钟近，宁亲剑阁深。
高名彻西国，旧迹寄东林。自此栖禅者，因师满蜀吟。
寂寥闻蜀魄，清绝怨湘弦。岐路在何处，西行心渺然。
王孙游不遇，况我五湖人。野店难投宿，渔家独问津。
重禄轻身日，清资近故乡。因知送君后，转自惜年芳。
远水分林影，层峰起鸟行。扁舟此中去，溪月有余光。
静驱云阵起，疏点雁行遥。夜雨如相忆，松窗更见招。
岂得恋樵渔，全家湖畔居。远无潮客信，闲寄岳僧书。
野白梅繁后，山明雨散初。逍遥向云水，莫与宦情疏。
失计复离愁，君归我独游。乱花藏道发，春水绕乡流。
暝火丛桥市，晴山叠郡楼。无为谢公恋，吟过晓蝉秋。
急景递衰老，此经谁养真。松留千载鹤，碑隔六朝人。
路绕山光晓，帆通海气清。秋期却闲坐，林下听江声。
天涯离二纪，阙下历三朝。涨海虽然阔，归帆不觉遥。
惊波时失侣，举火夜相招。来往寻遗事，秦皇有断桥。
笼中江海禽，日夕有归心。魏阙长谣久，吴山独往深。
别时群木落，终处乱猿吟。李白坟前路，溪僧送入林。
带月栖幽鸟，兼花灌冷泉。微风动清韵，闲听罢琴眠。
叶凋温谷晚，云出古宫迟。若草东封疏，君王到有时。
所投非旧知，亦似有前期。路向长江上，帆扬细雨时。
春生南岳早，日转大荒迟。尽采潇湘句，重来会近期。
何处积乡愁，天涯聚乱流。岸长群岫晚，湖阔片帆秋。
买酒过渔舍，分灯与钓舟。潇湘见来雁，应念独边游。
劳生故白头，头白未应休。阙下难孤立，天涯尚旅游。
听猿吟岛寺，待月上江楼。醉别醒惆怅，云帆满乱流。
春去计秋期，长安在梦思。多逢山好处，少值客行时。
云起争峰势，花交隐涧枝。停骖一惆怅，应只岭猿知。
行人愁落日，去鸟倦遥林。旷野鸣流水，空山响暮砧。
相梦如相见，相思去后频。旧时行处断，华发别来新。
浪动三湘月，烟藏五岭春。又无归北客，书札寄何人。
山桥通绝境，到此忆天台。竹里寻幽径，云边上古台。
鸟归残照出，钟断细泉来。为爱澄溪月，因成隔宿回。
院凉松雨声，相对有山情。未许谿边老，犹思岳顶行。
纱灯留火细，石井灌瓶清。欲问吾师外，何人得此生。
亭北敞灵溪，林梢与槛齐。野云来影远，沙鸟去行低。
晚渡明村火，晴山响郡鼙。思乡值摇落，赖不有猿啼。
九霄无诏下，何事触清尘。宅带松萝僻，身惟猿鸟亲。
吟看仙掌月，期有洞庭人。莫问烟霞句，悬知见岳神。
先秋蝉一悲，长是客行时。曾感去年者，又鸣何处枝。
细听残韵在，回望旧声迟。断续谁家树，凉风送别离。
诗人推上第，新榜又无君。鹤发他乡老，渔歌故国闻。
水近沙连帐，程遥马入天。圣朝思上策，重待奏安边。
拥棹思悠悠，更深泛积流。唯将一星火，何处宿芦洲。
东风日边起，草木一时春。自笑中华路，年年送远人。
圆魄上寒空，皆言四海同。安知千里外，不有雨兼风。
盈缺青冥外，东风万古吹。何人种丹桂，不长出轮枝。
临水登山路，重寻旅思劳。竹阴行处密，僧腊别来高。
石楼云断续，涧渚雁徘徊。了得平生志，还归筑钓台。
贫游无定踪，乡信转难逢。寒渚暮烟阔，去帆归思重。
荒林寄远居，坐卧见樵渔。夜火随船远，寒更出郡疏。
雪迷登岳路，风阻转江书。寂寞高窗下，思乡岁欲除。
山水分乡县，干戈足别离。南人废耕织，早晚罢王师。
山压秦川重，河来虏塞深。回銮今不见，烟雾杳沉沉。
空山卜隐初，生计亦无余。三亩水边竹，一床琴畔书。
深林收晚果，绝顶拾秋蔬。坚话长如此，何年献子虚。
乔木带凉蝉，来吟暑雨天。不离高枕上，似宿远山边。
簟冷窗中月，茶香竹里泉。吾庐近溪岛，忆别动经年。
涧荒岩影在，桥断树阴闲。但有黄河赋，长留在世间。
草堂芜没后，来往问樵翁。断石荒林外，孤坟晚照中。
数溪分大野，九子立寒空。烟壁曾行处，青云路不通。
吟魂不复游，台亦似荒丘。一径草中出，长江天外流。
暝烟寒鸟集，残月夜虫愁。愿得生禾黍，锄平恨即休。
水垂青霭断，松偃绿萝低。世上迷途客，经兹尽不迷。
只此沉仙翼，瑶池似不遥。有声悬翠壁，无势下丹霄。
净濑烟霞古，寒原草木凋。山河几更变，幽咽到唐朝。
春恨复秋悲，秋悲难到时。每逢明月夜，长起故山思。
巷僻行吟远，蛩多独卧迟。溪僧与樵客，动别十年期。
夜坐尘心定，长吟语力微。人间去多事，何处梦柴扉。
带雪复衔春，横天占半秦。势奇看不定，景变写难真。
洞远皆通岳，川多更有神。白云幽绝处，自古属樵人。
一衲老禅床，吾生半异乡。管弦愁里老，书剑梦中忙。
石怪长栖鹤，云闲若有仙。鼎湖看不见，零落数枝莲。
一径春光里，扬鞭入翠微。风来花落帽，云过雨沾衣。
别艳那堪赏，余香不忍闻。尊前恨无语，应解作朝云。
故国已无业，旧交多不生。如何又分袂，难话别离情。
镜中颜欲老，江上业长贫。不是刘公乐，何由变此身。
每岁同辛苦，看人似有情。乱飞春得意，幽语夜闻声。
帝城深处寺，楼殿压秋江。红叶去寒树，碧峰来晓窗。
指星忧国计，望气识天风。明日凌云上，期君第一功。
白云闲洞口，飞盖入岚光。好鸟共人语，异花迎客香。
谷风闻鼓吹，苔石见文章。不是陪仙侣，无因访阮郎。
等闲三伏后，独卧此高丘。残暑炎于火，林风爽带秋。
声名何要出，吟咏亦堪休。自许红尘外，云溪好漱流。
别后西风起，新蝉坐卧闻。秋天静如水，远岫碧侵云。
谁到山中语，雨余风气秋。烟岚出涧底，瀑布落床头。
苍藓槎根匝，碧烟水面生。玩奇心自乐，暑月听蝉声。
良工指君疑，真玉却非玉。寄言怀宝人，不须伤手足。
妾命何太薄，不及宫中水。时时对天颜，声声入君耳。
壮士难移节，贞松不改柯。缨尘徒自满，欲濯待清波。
白兔轮当午，儒家业敢慵。竹轩吟未已，锦帐梦应重。
日暮边风急，程遥碛雪深。千秋青冢骨，留怨在胡琴。
晓鼓军容肃，疏钟客梦归。吟余何所忆，圣主尚宵衣。
利名心未已，离别恨难休。为个文儒业，致多岐路愁。
数花篱菊晚，片叶井梧秋。又决出门计，一尊期少留。
唤回边将梦，吹薄晓蟾光。未遂终军志，何劳思故乡。
忽忆金兰友，携琴去自由。远寻寒涧碧，深入乱山秋。
见后却无语，别来长独愁。幸逢三五夕，露坐对冥搜。
遥知无事日，静对五峰秋。鸟隔寒烟语，泉和夕照流。
无家自身在，时得到莲宫。秋觉暑衣薄，老知尘世空。
幽情怜水石，野性任萍蓬。是处堪闲坐，与僧行止同。
近寺僧邻静，临池鹤对闲。兵戈如未息，名位莫相关。
草堂书一架，苔径竹千竿。难世投谁是，清贫且自安。
风细酒初醒，凭栏别有情。蝉稀秋树瘦，雨尽晚云轻。
檐静燕雏语，窗虚蟾影过。时情因客老，归梦入秋多。
忍泪不敢下，恐兄情更伤。别离当乱世，骨肉在他乡。
语尽意不尽，路长愁更长。那堪回首处，残照满衣裳。
至理无言了，浮生一梦劳。清风朝复暮，四海自波涛。
闲居无胜事，公干卧来心。门静秋风晚，人稀古巷深。
松声寒后远，潭色雨余新。岂住空空里，空空亦是尘。
曙鸟枕前起，寒泉梦里闻。又须随计吏，鸡鹤迥然分。
凭槛云还在，攀松鹤不飞。何曾有别恨，杨柳自依依。
云低春雨后，风细暮钟时。忽别垂杨岸，遥遥望所之。
松色雪中出，人情难后知。圣朝公道在，中鹄勿差池。
怪来忘禄位，习学近潇湘。见处云山好，吟中岁月长。
花光笼晚雨，树影浸寒塘。几日凭栏望，归心自不忙。
语玄人不到，星汉在灵空。若使无良遇，虚言有至公。
月明千峤雪，滩急五更风。此际若吟力，分将造化功。
芳草渔家路，残阳水寺钟。落帆当此处，吟兴不应慵。
瘦马倦行役，斜阳劝著鞭。野桥寒树亚，山店暮云连。
鬓毛看似雪，生计尚如蓬。不及樵童乐，蒹葭一笛风。
露惊松上鹤，晓色动扶桑。碧浪催人老，红轮照物忙。
交情应不变，何事久离群。圆月思同步，寒泉忆共闻。
雪霜松色在，风雨雁行分。每见人来说，窗前改旧文。
棹入寒潭急，帆当落照迟。远书如不寄，无以慰相思。
虽无先圣耳，异代得闻韶。怪石难为古，奇花不敢妖。
晴岚凝片碧，知在此中禅。见面定何日，无书已一年。
高秋关静梦，良夜入新篇。仰德心如是，清风不我传。
急想穿岩曲，低应过石平。欲将琴强写，不是自然声。
蹑屐扣柴关，因成尽日闲。独听黄鸟语，深似白云间。
萍沼宽于井，莎城绿当山。前期招我作，此景得吟还。
天畏斯文坠，凭君助素风。意深皆可补，句逸不因功。
归岫香炉碧，行吟步益迟。诸侯师不得，樵客偶相随。
思旧江云断，谈玄岳月移。只应张野辈，异代作心知。
意如将俗背，业必少人知。共约冰销日，云边访所思。
天涯行欲遍，此夜故人情。乡国别来久，干戈还未平。
少见南人识，识来嗟复惊。始知春有色，不信尔无情。
天骄频犯塞，铁骑又征西。臣节轻乡土，雄心生鼓鼙。
檐滴春膏绝，凭栏晚吹生。良朋在何处，高树忽流莺。
游寺期应定，寻芳步已轻。新诗吟未稳，迟日又西倾。
语合茶忘味，吟欹卷有棱。楚南山水秀，行止岂无凭。
拾得移时看，重思造化功。如何飘丽景，不似遇春风。
满地余香在，繁枝一夜空。只应公子见，先忆坠楼红。
昔年江上别，初入乱离中。我住匡山北，君之少室东。
信来经险道，诗半忆皇风。何事犹高卧，岩边梦未通。
门柳不连野，乍闻为早蝉。游人无定处，入耳更应先。
暂默斜阳雨，重吟远岸烟。前年湘竹里，风激绕离筵。
白衣经乱世，相遇一开颜。得句禅思外，论交野步间。
芳草比君子，诗人情有由。只应怜雅态，未必解忘忧。
积雨莎庭小，微风藓砌幽。莫言开太晚，犹胜菊花秋。
出门无至友，动即到君家。空掩一庭竹，去看何寺花。
有路有西东，天涯自恨同。却须深酌酒，况不比飘蓬。
嫩绿与老碧，森然庭砌中。坐销三伏景，吟起数竿风。
叶影重还密，梢声远或通。更期春共看，桃映小花红。
家国三千里，中宵算去程。困才成蝶梦，行不待鸡鸣。
思苦文星动，乡遥钓渚闲。明年见名姓，唯我独何颜。
前山含远翠，罗列在窗中。尽日人不到，一尊谁与同。
凉随莲叶雨，暑避柳条风。岂分长岑寂，明时有至公。
白道穿秦甸，严鼙似戍城。邻鸡莫相促，游子自晨征。
求名如未遂，白首亦难归。送我尊前酒，典君身上衣。
寒芜随楚尽，落叶渡淮稀。莫叹干时晚，前心岂便非。
故园终不住，剑鹤在扁舟。尽室无余俸，还家得白头。
钟催吴岫晓，月绕渭河流。曾是栖安邑，恩期异日酬。
地下无余恨，人间得盛名。残篇续大雅，稚子托诸生。
度日山空暮，缘溪鹤自鸣。难收故交意，寒笛一声声。
束书成远去，还计莫经春。倒箧唯求醉，登舟自笑贫。
绝顶无烦暑，登临三伏中。深萝难透日，乔木更含风。
山叠云霞际，川倾世界东。那知兹夕兴，不与古人同。
兰栖朝咽露，树隐暝吟云。莫遣乡愁起，吾怀只是君。
文战偶未胜，无令移壮心。风尘辞帝里，舟楫到家林。
过楚寒方尽，浮淮月正沈。持杯话来日，不听洞庭砧。
相逢未作期，相送定何之。不得长年少，那堪远别离。
闲花未零落，心绪已纷纷。久客无人见，新禽何处闻。
舟随一水远，路出万山分。夜月生愁望，孤光必照君。
江流盘复直，浮棹出家林。商洛路犹远，山阳春已深。
青云应有望，白发未相侵。才小知难荐，终劳许郭心。
灞上寒仍在，柔条亦自新。山河虽度腊，雨雪未知春。
正忆同袍者，堪逢共国人。衔杯益无语，与尔转相亲。
道路本无限，又应何处逢。流年莫虚掷，华发不相容。
所得非众语，众人那得知。才吟五字句，又白几茎髭。
月阁欹眠夜，霜轩正坐时。沈思心更苦，恐作满头丝。
长天接广泽，二气共含秋。举目无平地，何心恋直钩。
志业不得力，到今犹苦吟。吟成五字句，用破一生心。
世路屈声远，寒溪怨气深。前贤多晚达，莫怕鬓霜侵。
吟霜与卧云，此兴亦甘贫。吹箭落翠羽，垂丝牵锦鳞。
永怀难自问，此夕众愁兴。晓韵侵春角，寒光隔岁灯。
深雪移军夜，寒笳出塞情。苦心殊易老，新发早年生。
寥寥落何处，一夜过胡天。送苦秋风外，吹愁白发边。
秋泉凉好引，乳鹤静宜听。独上高楼望，蓬身且未宁。
江东寒近腊，野寺水天昏。无酒能消夜，随僧早闭门。
照墙灯焰细，著瓦雨声繁。漂泊仍千里，清吟欲断魂。
遥夜独不卧，寂寥庭户中。河明五陵上，月满九门东。
举酒一相劝，逢春聊尽欢。羁游故交少，远别后期难。
万里杨柳色，出关随故人。轻烟覆流水，落日照行尘。
积梦江湖阔，忆家兄弟贫。裴回灞亭上，不语共伤春。
钟鼓喧离室，车徒促夜装。晓榆新变火，轻柳暗飞霜。
转镜看华发，传杯话故乡。每嫌儿女泪，今日自沾裳。
雁飞云杳杳，木落浦萧萧。空怨他乡别，回舟暮寂寥。
为文通绝境，从宦及良辰。洛下知名早，腰边结绶新。
且倾浮菊酒，聊拂染衣尘。独恨沧州侣，愁来别故人。
独乘骢马去，不并旅人还。中外名卿贵，田园高步闲。
暮春经楚县，新月上淮山。道路空瞻望，轩车不敢攀。
乡人去欲尽，北雁又南飞。京洛风尘久，江淮音信稀。
旧山知独往，一醉莫相违。未得解羁旅，无劳问是非。
东城送归客，秋日待征车。若到清潭畔，儒风变里闾。
离堂千里客，归骑五陵人。路转函关晚，烟开上苑新。
天涯将野服，阙下见乡亲。问得存亡事，裁诗寄海滨。
背关余草木，出塞足风霜。遗老应相贺，知君不下堂。
云雨一消散，悠悠关复河。俱从泛舟役，遂隔洞庭波。
楚水去不尽，秋风今更过。无由得相见，却恨寄书多。
凉风吹古木，野火烧残营。寥落千余里，山高水复清。
移家近汉阴，不复问华簪。买酒宜城远，烧田梦泽深。
暮山逢鸟入，寒水见鱼沈。与物皆无累，终年惬本心。
律仪通外学，诗思入玄关。烟景随人别，风姿与物闲。
莫辞还作吏，且喜速回车。留醉悲残岁，含情寄远书。
共看衰老近，转觉宦名虚。遥想清溪畔，幽人得自如。
绕石开泉细，穿罗引径斜。无人会幽意，来往在烟霞。
燕雁鸣云畔，胡风冷草头。罢闻三会后，天迥晓星流。
烧火掩关坐，穷居客访稀。冻云愁暮色，寒日淡斜晖。
交情如水淡，离酒泛杯宽。料想还家后，休吟行路难。
藕叶缀为衣，东西泣路岐。乡心日落后，身计酒醒时。
触目多添感，凝情足所思。羁愁难尽遣，行坐一低眉。
度鸿惊睡醒，欹枕已三更。梦破寂寥思，灯残零落明。
空窗闲月色，幽壁静虫声。况是离乡久，依然无限情。
入夜天西见，蛾眉冷素光。潭鱼惊钓落，云雁怯弓张。
寺处唯高僻，云生石枕前。静吟因得句，独夜不妨禅。
造化有功力，平分归笔端。溪如冰后听，山似烧来看。
昔见初栽日，今逢成树时。存思心更感，绕看步还迟。
蝶舞摇风蕊，莺啼含露枝。裴回不忍去，应与醉相宜。
登寺寻盘道，人烟远更微。石窗秋见海，山霭暮侵衣。
众木随僧老，高泉尽日飞。谁能厌轩冕，来此便忘机。
声望去已远，门人无不知。义行相识处，贫过少年时。
妨寐夜吟苦，爱闲身达迟。难求似君者，我去更逢谁。
远别那无梦，重游自有期。半年乡信到，两地赤心知。
柳变虽因雨，花迟岂为霜。自兹延圣历，谁不驻年光。
向月本无影，临风疑有声。吾家钓台畔，似此两三茎。
平明方发尽，为待好风吹。不见移来日，先愁落去时。
入山成白首，学道是初心。心地不移变，徒云寒暑侵。
傲世寄渔艇，藏名归酒杯。升沈在方寸，即恐起风雷。
入洛霜霰苦，离家兰菊衰。焚舟不回顾，薄暮又何之。
苍茫大荒外，风教即难知。连夜扬帆去，经年到岸迟。
波涛含左界，星斗定东维。或有归风便，当为相见期。
但讶猿鸟定，不知霜月寒。前贤竟何益，此地误垂竿。
水木深不极，似将星汉连。中州唯此地，上界别无天。
未问移栽日，先愁落地时。疏中从间叶，密处莫烧枝。
郢客教谁探，胡蜂是自知。周回两三步，常有醉乡期。
光含半床月，影入一枝花。到此无醒日，当时有习家。
师为众人重，始得众人师。年到白头日，行如新戒时。
月华妨静烛，鸟语答幽禅。已见如如理，灰心应不然。
故园花自发，新冢月初明。寂寞重泉里，岂知春物荣。
清规暂趋府，独立与谁亲。遂性无非酒，求闲却爱贫。
林泉应入梦，印绶莫留人。王事闻多暇，吟来几首新。
俸禄三年后，程途一月间。舟中非客路，镜里是家山。
暮齿甘衰谢，逢人惜别离。青山前代业，老树此身移。
得路到深寺，幽虚曾识名。藓浓阴砌古，烟起暮香生。
问道远相访，无人觉路长。夜深回钓楫，月影出书床。
乱山重复叠，何路访先生。岂料多才者，空垂不世名。
闲曹犹得醉，薄俸亦胜耕。莫问吟诗石，年年芳草平。
去住如云鹤，飘然不可留。何山逢后夏，一食在孤舟。
细雨莲塘晚，疏蝉橘岸秋。应怀旧溪月，夜过石窗流。
寂寂永宫里，天师朝礼声。步虚闻一曲，浑欲到三清。
瑞草秋风起，仙阶夜月明。多年远尘意，此地欲铺平。
收棋想云梦，罢茗议天台。同忆前年腊，师初白阁回。
沧江孤棹迥，白阁一钟深。君子久忘我，此怀甘自沈。
忘机室亦空，禅与沃州同。唯有半庭竹，能生竟日风。
思山海月上，出定印香终。继后传衣者，还须立雪中。
摇曳惹风吹，临堤软胜丝。态浓谁为识，力弱自难持。
学舞枝翻袖，呈妆叶展眉。如何一攀折，怀友又题诗。
受诏从华省，开旗发帝州。野烟新驿曙，残照古山秋。
树势连巴没，江声入楚流。唯应化行后，吟句上闲楼。
遥遥去舸新，浸郭苇兼蘋。树列巢滩鹤，乡多钓浦人。
南行无俗侣，秋雁与寒云。野趣自多惬，乡名人共闻。
树影搜凉卧，苔光破碧行。闲寻采药处，仙路渐分明。
酌坐对芳草，东风吹旅衣。最嫌驱马倦，自未有山归。
华发将时逼，青云计又非。离襟一沾洒，回首正残晖。
巴山惨别魂，巴水彻荆门。此地若重到，居人谁复存。
落帆红叶渡，驻马白云村。却羡南飞雁，年年到故园。
知君意不浅，立马问生涯。薄业无归地，他乡便是家。
宵吟怜桂魄，朝起怯菱花。语尽黄河上，西风日又斜。
秦楼花发时，秦女笑相随。及到秋风日，飞来欲问谁。
似厌栖寒菊，翩翩占晚阳。愁人如见此，应下泪千行。
别路垂杨柳，秋风凄管弦。青楼君去后，明月为谁圆。
愁将万里身，来伴看花人。何事独惆怅，故园还又春。
故人不可见，聊复拂鸣琴。鹊绕风枝急，萤藏露草深。
龙楼李丞相，昔岁仰高文。黄阁寻无主，青山竟未焚。
秋江待晚潮，客思旆旌摇。细雨翻芦叶，高风却柳条。
秋日黄陂下，孤舟忆共谁。江山三楚分，风雨二妃祠。
所悲时渐薄，共贺道由全。卖与清平代，相兼直几钱。
丘陇笳箫咽，池台岁月平。此恩何以报，归处是柴荆。
红尘扰扰间，立马看南山。谩道经年往，何妨逐日闲。
病中霜叶赤，愁里鬓毛斑。不为良知在，驱车已出关。
谢舞仍宫柳，高奇世少双。侍中生不到，园令死须降。
早岁长杨赋，当年谏猎书。格高时辈伏，言数宦情疏。
燕冷辞华屋，蛩凉恨晓丛。白云高几许，全属采芝翁。
良时不复再，渐老更难言。远水犹经眼，高楼似断魂。
依依宋玉宅，历历长卿村。今日空江畔，相于只酒樽。
梦里旧行处，眼前新贵人。从来事如此，君莫独沾巾。
已叹良时晚，仍悲别酒催。暖芳随日薄，轻片逐风回。
冷叠群山阔，清涵万象殊。严陵亦高见，归卧是良图。
砌竹摇风直，庭花泣露疏。谁能赋秋兴，千里隔吾庐。
游子灞陵道，美人长信宫。等闲居岁暮，摇落意无穷。
辽鹤虚空语，冥鸿未易亲。偶然来即是，必拟见无因。
官历行将尽，村醪强自倾。厌寒思暖律，畏老惜残更。
岁月已如此，寇戎犹未平。儿童不谙事，歌吹待天明。
尽道丰年瑞，丰年事若何。长安有贫者，为瑞不宜多。
漏涩才成滴，灯寒不作花。出门聊一望，蟾桂向人斜。
庭树已黄落，闭门俱寂寥。未知栖托处，空羡圣明朝。
雨过晚凉生，楼中枕簟清。海风吹乱木，岩磬落孤城。
百岁几多日，四蹄无限程。西邻莫高唱，俱是别离情。
病中芳草歇，愁里白云飞。樵侣兼同志，音书近亦稀。
性灵从道拙，心事奈成空。多谢金台客，何当一笑同。
雅旨逾千里，高文近两行。君知不识字，第一莫形相。
江上偶分袂，四回寒暑更。青山无路入，白发满头生。
郢浦雁寻过，镜湖蝉又鸣。怜君未归日，杯酒若为情。
从军无一事，终日掩空斋。道薄交游少，才疏进取乖。
时事已日过，世途行转难。千崖兼万壑，只向望中看。
吴楚烟波里，巢由季孟间。只言无事贵，不道致身闲。
借问陇头水，年年恨何事。全疑呜咽声，中有征人泪。
不耕南亩田，为爱东堂桂。身同树上花，一落又经岁。
绝境非身事，流年但物华。水梳苔发直，风引蕙心斜。
宰邑惭良术，为文愧壮图。纵饶长委命，争奈渐非夫。
危梁枕路岐，驻马问前时。价自友朋得，名因妇女知。
春草荒坟墓，萋萋向虎丘。死犹嫌寂寞，生肯不风流。
树解将军梦，城遗御史乌。直应齐始了，倾酌向寒芜。
空庭夜未央，点点度西墙。抱影何微细，乘时忽发扬。
汉王刀笔精，写尔逼天生。舞巧何妨急，飞高所恨轻。
野田黄雀虑，山馆主人情。此物那堪作，庄周梦不成。
不必嫌漂露，何妨养羽毛。汉妃金屋远，卢女杏梁高。
野迥双飞急，烟晴对语劳。犹胜黄雀在，栖息是蓬蒿。
长途已自穷，此去更西东。树色荣衰里，人心往返中。
别情流水急，归梦故山空。莫忘交游分，从来事一同。
金屋梦初觉，玉关人未归。不堪闲日听，因尔又沾衣。
久贫身不达，多病意长违。还有渔舟在，时时梦里归。
弱冠负文翰，此中听鹿鸣。使君延上榻，时辈仰前程。
鱼网不在天，鸟网不张水。饮啄要自然，何必空城里。
光景漂如水，生涯转似萍。雁门穷朔路，牛斗故乡星。
句尽人谁切，歌终泪自零。夜阑回首算，何处不长亭。
谏草犹青琐，悲风已白杨。只应移理窟，泉下对真长。
关城树色齐，往事未全迷。塞路真人气，封门壮士泥。
草浓延蝶舞，花密教莺啼。若以鸣为德，鸾皇不及鸡。
昨日芳艳浓，开尊几同醉。今朝风雨恶，惆怅人生事。
洞连沧海阔，山拥赤城寒。他日抛尘土，因君拟炼丹。
解缆随江流，晚泊古淮岸。归云送春和，繁星丽云汉。
艰难别离久，中外往还深。已改当时发，空余旧日心。
累年无的信，每夜望边城。袖掩千行泪，书封一尺金。
小阁惬幽寻，周遭万竹森。谁知一沼内，亦有五湖心。
未识都知面，频输复分钱。苦心事笔砚，得志助花钿。
入门如洞府，花木与时稀。夜坐山当户，秋吟叶满衣。
犬随童子出，鸟避俗人飞。至药应将熟，年年火气微。
犬为孤村吠，猿因冷木号。微吟还独酌，多兴忆同袍。
得地自成丛，那因种植功。有花皆吐雪，无韵不含风。
雉声闻不到，山势望犹横。寂寞春风里，吟酣信马行。
叠浪与云急，翠兰和意香。风流化为雨，日暮下巫阳。
平野有千里，居人无一家。甲兵年正少，日久戍天涯。
三年离水石，一旦隐樵渔。为问青云上，何人识卷舒。
风雨去愁晚，关河归思凉。西游无紫气，一夕九回肠。
紫府归期断，芳洲别思迢。黄金作人世，只被岁寒消。
东海穷诗客，西风古驿亭。发从残岁白，山入故乡青。
落日芦花雨，行人谷树村。青山时问路，红叶自知门。
金谷风露凉，绿珠醉初醒。珠帐夜不收，月明堕清影。
随梦入池塘，无心在金谷。青风自年年，吹遍天涯绿。
高高山顶寺，更有最高人。定起松鸣屋，吟圆月上身。
云藏三伏热，水散百溪津。曾乞兰花供，无书又过春。
炉寒余柏子，架静落藤花。记得逃兵日，门多贵客车。
客路三千里，西风两鬓尘。贪名笑吴起，说国叹苏秦。
江上见危矶，人形立翠微。妾来终日望，夫去几时归。
明月空悬镜，苍苔漫补衣。可怜双泪眼，千古断斜晖。
水昏天色晚，崖下泊行舟。独客伤归雁，孤眠叹野鸥。
小院无人夜，烟斜月转明。清宵易惆怅，不必有离情。
我爱窦高士，弃官仍在家。为嫌句漏令，兼不要丹砂。
凉似三秋景，清无九陌尘。与余同病者，对此合伤神。
景为春时短，愁随别夜长。暂棋宁号隐，轻醉不成乡。
风雨曾通夕，莓苔有众芳。落花如便去，楼上即河梁。
层阁叠危壁，瑞因千古名。几连扬子路，独倚润州城。
院深尘自外，如佛值玄公。常迹或非次，志门因得中。
衣巾离暑气，床榻向凉风。是事不逾分，只应明德同。
王侯皆作礼，陆子只来吟。我问师心处，师言无处心。
归乡凭远梦，无梦更思乡。枕上移窗月，分明是泪光。
独惭出谷雨，未变暖天风。子玉和予去，应怜恨不穷。
桐庐江水闲，终日对柴关。因想别离处，不知多少山。
钓舟春岸泊，庭树晓莺还。莫便求栖隐，桂枝堪恨颜。
陇树塞风吹，辽城角几枝。霜凝无暂歇，君貌莫应衰。
万里平沙际，一行边雁移。那堪朔烟起，家信正相离。
随风身不定，今夜在苍梧。客泪有时有，猿声无处无。
鬼闻抛故冢，禽听离寒枝。想得天花坠，馨香拂白眉。
良夜岁应足，严风为变春。遍回寒作暖，通改旧成新。
柳色尚沈沈，风吹秋更深。山河空远道，乡国自鸣砧。
峨峨双髻山，瀑布泻云间。尘世自疑水，禅门长去关。
不学世所惜，是何无了公。灵匡虚院外，虎迹乱山中。
昼夜必连去，古今争敢同。禅情岂堪问，问答更无穷。
旧居桐柏观，归去爱安闲。倒树造新屋，化人修古坛。
晚花霜后落，山雨夜深寒。应有同溪客，相寻学炼丹。
碛浮悲老马，月满引新弓。百战阴山去，唯添上将雄。
系马向山立，一杯聊奠君。野烟孤客路，寒草故人坟。
琴韵归流水，诗情寄白云。日斜休哭后，松韵不堪闻。
野寺度残夏，空房欲暮时。夜听猿不睡，秋思客先知。
竹迥烟生薄，山高月上迟。又登尘路去，难与老僧期。
浮世师休话，晋时灯照岩。禽飞穿静户，藤结入高杉。
秦筑长城在，连云碛气侵。风吹边草急，角绝塞鸿沈。
世世征人往，年年战骨深。辽天望乡者，回首尽沾襟。
寺还名玉泉，澄水亦遭贤。物尚犹如此，人争合偶然。
受降城必破，回落陇头移。蕃道北海北，谋生今始知。
禾黍不阳艳，竞栽桃李春。翻令力耕者，半作卖花人。
落第春相困，无心惜落花。荆山归不得，归得亦无家。
贤人骨已销，墓树几荣凋。正直魂如在，斋心愿一招。
乱前看不足，乱后眼偏明。却得蓬蒿力，遮藏见太平。
唐昌树已荒，天意眷文昌。晓入微风起，春时雪满墙。
所立共寒苦，平生同与游。相看临远水，独自上孤舟。
天淡沧浪晚，风悲兰杜秋。前程吟此景，为子上高楼。
灞岸草萋萋，离觞我独携。流年俱老大，失意又东西。
苦节翻多难，空山自喜归。悠悠清汉上，渔者日相依。
直应归谏署，方肯别山村。勤苦常同业，孤单共感恩。
秘阁锁书深，墙南列晚岑。吏人同野鹿，庭木似山林。
树没春江涨，人繁野渡晴。闲来思学馆，犹梦雪窗明。
远帆花月夜，微岸水天春。莫便随渔钓，平生已苦辛。
碛树藏城近，沙河漾日流。将军方破虏，莫惜献良筹。
晓饭临孤屿，春帆入乱流。双旌相望处，月白庾公楼。
白头新作尉，县在故山中。高第能卑宦，前贤尚此风。
芜湖春荡漾，梅雨昼溟濛。佐理人安后，篇章莫废功。
解印东归去，人情此际多。名高五七字，道胜两重科。
南游曾共游，相别倍相留。行色回灯晓，离声满竹秋。
山城多晓瘴，泽国少晴春。渐远无相识，青梅独向人。
惊秋思浩然，信美向巴天。独倚临江树，初闻落日蝉。
哀荣悲往事，漂泊念多年。未便甘休去，吾宗尽见怜。
浅山寒放马，乱火夜防苗。下第春愁甚，劳君远见招。
悠悠干禄利，草草废渔樵。身世堪惆怅，风骚颇寂寥。
高秋期野步，积雨放趋朝。得句如相忆，莎斋且见招。
天阶让紫衣，冷格鹤犹卑。道胜嫌名出，身闲觉老迟。
晚香延宿火，寒磬度高枝。长说长松寺，他年与我期。
野岫分闲径，渔家并掩扉。暮年诗力在，新句更幽微。
拥褐同休假，吟诗贺有年。坐来幽兴在，松亚小窗前。
小谏升中谏，三年侍玉除。且言无所补，浩叹欲何如。
犹子在天末，念渠怀渭阳。巴山偶会遇，江浦共悲凉。
谪宦君何远，穷游我自强。瘴村三月暮，雨熟野梅黄。
多病久离索，相寻聊解颜。短墙通御水，疏树出南山。
岁月何难老，园林未得还。无门共荣达，孤坐却如闲。
平生苦节同，旦夕会原东。掩卷斜阳里，看山落木中。
星霜今欲老，江海业全空。近日文场内，因君起古风。
多才翻得罪，天末抱穷忧。白首为迁客，青山绕万州。
醉欹梅障晓，歌厌竹枝秋。望阙怀乡泪，荆江水共流。
竹寺晴吟远，兰洲晚泊香。高闲徒自任，华省待为郎。
谢病别文昌，仙舟向越乡。贵为金马客，雅称水曹郎。
白鹭同孤洁，清波共渺茫。相如词赋外，骚雅趣何长。
覆图闻夜雨，下子对秋灯。何日无羁束，期君向杜陵。
桐庐归旧庐，垂老复樵渔。吾子虽言命，乡人懒读书。
万里念江海，浩然天地秋。风高群木落，夜久数星流。
钟绝分宫漏，萤微隔御沟。遥思洞庭上，苇露滴渔舟。
知己竟何人，哀君尚苦辛。图书长在手，文学老于身。
夫君清且贫，琴鹤最相亲。简肃诸曹事，安闲一境人。
风雷吟不觉，猿鹤老为期。近辈推栖白，其如趣向卑。
世间书读尽，云外客来稀。谏署搜贤急，应难惜布衣。
令终归故里，末岁道如初。旧友谁为志，清风岂易书。
天末去程孤，沿淮复向吴。乱离何处甚，安稳到家无。
树尽云垂野，樯稀月满湖。伤心绕村落，应少旧耕夫。
岂易访仙踪，云萝千万重。他年来卜隐，此景愿相容。
寻艳复寻香，似闲还似忙。暖烟沈蕙径，微雨宿花房。
书幌轻随梦，歌楼误采妆。王孙深属意，绣入舞衣裳。
南连乳郡流，阔碧浸晴楼。彻底千峰影，无风一片秋。
垂杨拂莲叶，返照媚渔舟。鉴貌还惆怅，难遮两鬓羞。
故楚春田废，穷巴瘴雨多。引人乡泪尽，夜夜竹枝歌。
漠漠江天外，登临返照间。潮来无别浦，木落见他山。
细草岸西东，酒旗摇水风。楼台在烟杪，鸥鹭下沙中。
茫茫信马行，不似近都城。苑吏犹迷路，江人莫问程。
白道晓霜迷，离灯照马嘶。秋风满关树，残月隔河鸡。
来往非无倦，穷通岂易齐。何年归故社，披雨剪春畦。
客来风雨后，院静似荒凉。罢讲蛩离砌，思山叶满廊。
腊高兴故疾，炉暖发余香。自说匡庐侧，杉阴半石床。
巡礼诸方遍，湘南颇有缘。焚香老山寺，乞食向江船。
纱碧笼名画，灯寒照净禅。我来能永日，莲漏滴阶前。
夜雨荆江涨，春云郢树深。殷勤听渔唱，渐次入吴音。
树凉巢鹤健，岩响语僧闲。更共幽云约，秋随绛帐还。
日日狎沙禽，偷安且放吟。读书老不入，爱酒病还深。
县幽公事稀，庭草是山薇。足得招棋侣，何妨著道衣。
江城无宿雪，风物易为春。酒美消磨日，梅香著莫人。
老吟穷景象，多难损精神。渐有还京望，绵州减战尘。
冻河孤棹涩，老树叠巢危。莫问今行止，漂漂不自知。
谁无泉石趣，朝下少同过。贪胜觉程近，爱闲经宿多。
片沙留白鸟，高木引青萝。醉把渔竿去，殷勤藉岸莎。
吾道有谁同，深居自固穷。殷勤谢绿树，朝夕惠清风。
书满闲窗下，琴横野艇中。年来头更白，雅称钓鱼翁。
叶叶下高梧，端居失所图。乱离时辈少，风月夜吟孤。
旧疾衰还有，穷愁醉暂无。秋光如水国，不语理霜须。
雅道谁开口，时风未醒心。溪光何以报，只有醉和吟。
村落清明近，秋千稚女夸。春阴妨柳絮，月黑见梨花。
白鸟窥鱼网，青帘认酒家。幽栖虽自适，交友在京华。
不学梅欺雪，轻红照碧池。小桃新谢后，双燕却来时。
香属登龙客，烟笼宿蝶枝。临轩须貌取，风雨易离披。
晚带鸣虫急，寒藏宿鹭愁。故溪归不得，凭仗系渔舟。
江梅且缓飞，前辈有歌词。莫惜黄金缕，难忘白雪枝。
平昔谁相爱，骊山遇贵妃。枉教生处远，愁见摘来稀。
北渚牵吟兴，西溪爽共游。指期乘禁马，无暇狎沙鸥。
纵目怀青岛，澄心想碧流。明公非不爱，应待泛龙舟。
雪初开一径，师忽扣双扉。老大情相近，林泉约共归。
忧荣栖省署，孤僻谢朝衣。他夜松堂宿，论诗更入微。
夕阳秋更好，敛敛蕙兰中。极浦明残雨，长天急远鸿。
秋树吹黄叶，腊烟垂绿芜。虞翻归有日，莫便哭穷途。
旨趣陶山相，诗篇沈隐侯。小斋江色里，篱柱系渔舟。
独吟谁会解，多病自淹留。往事如今日，聊同子美愁。
道阻归期晚，年加记性销。故人衰飒尽，相望在行朝。
八韵与五字，俱为时所先。幽魂应自慰，李白墓相连。
细雨湿萋萋，人稀江日西。春愁肠已断，不在子规啼。
乱兵何日息，故老几人全。此际难消遣，从来未学禅。
捧日整朝簪，千官一片心。班趋黄道急，殿接紫宸深。
流落夜凄凄，春寒锦浦西。不甘花逐水，可惜雪成泥。
万仞白云端，经春雪未残。夏消江峡满，晴照蜀楼寒。
造境知僧熟，归林认鹤难。会须朝阙去，只有画图看。
秋深庭色好，红叶间青松。病客残无著，吾师甚见容。
疏钟和细溜，高塔等遥峰。未省求名侣，频于此地逢。
山半古招提，空林雪月迷。乱流分石上，斜汉在松西。
夫子道何孤，青云未得途。诗书难舍鲁，山水暂游吴。
才拙道仍孤，无何舍钓徒。班虽沾玉笋，香不近金炉。
雨露瞻双阙，烟波隔五湖。唯君应见念，曾共伏青蒲。
中峰曾到处，题记没苍苔。振锡传深谷，翻经想旧台。
春漏怀丹阙，凉船泛碧伊。已虚西阁位，朝夕凤书追。
趋驰早晚休，一岁又残秋。若只如今日，何难致白头。
沧波归处远，旅舍向边愁。赖见前贤说，穷通不自由。
路穷川岛上，果值古仙家。阴洞长鸣磬，石泉寒泛花。
莓苔深峭壁，烟霭积层崖。难见囊中术，人间有岁华。
暮霭连沙积，余霞逼槛开。更期招静者，长啸上方台。
景逼归檐燕，歌喧已醉身。登临兴未足，喜有数年因。
坐永神疑梦，愁多鬓欲丝。趋名易迟晚，此去莫经时。
馆空吟向月，霜曙坐闻更。住久谁相问，驰羸又独行。
分散多如此，人情岂自由。重来看月夕，不似去年秋。
沙寒鸿鹄聚，底极龟鱼分。异日谁为侣，逍遥耕钓群。
巴蜀水南偏，山穷塞垒宽。岁时将近腊，草树未知寒。
独狖啼朝雨，群牛向暮滩。更闻蛮俗近，烽火不艰难。
放逐非多罪，江湖偶不回。深居应有谓，济代岂无才。
岂易投居止，庐山得此峰。主人曾已许，仙客偶相逢。
此身西复东，何计此相逢。梦尽吴越水，恨深湘汉钟。
新春城外路，旧隐水边村。归去无劳久，知音待更论。
南游何所为，一箧又空归。守道安清世，无心换白衣。
深溪猿共暮，绝顶客来稀。早晚还相见，论诗更及微。
旧山来复去，不与世人论。得道书留箧，忘机酒满尊。
溪轩松偃坐，石室水临门。应有频相访，相看坐到昏。
君家沧海外，一别见何因。风土难知教，程途自致贫。
离心醉岂欢，把酒强相宽。世路须求达，还家亦未安。
旅程愁算远，江月坐吟残。莫羡扁舟兴，功成去不难。
孤云无定踪，忽到又相逢。说尽天涯事，听残上国钟。
问人寻寺僻，乞食过街慵。忆到曾栖处，开门对数峰。
平尽不平处，尚嫌功未深。应难将世路，便得称师心。
高鸟下残照，白烟生远林。更闻清磬发，聊喜缓尘襟。
我泛潇湘浦，君行指塞云。两乡天外隔，一径渡头分。
雨暗江花老，笳愁陇月曛。不堪来去雁，迢递思离群。
秋风吹故城，城下独吟行。高树鸟已息，古原人尚耕。
流年川暗度，往事月空明。不复叹岐路，马前尘夜生。
把君诗一吟，万里见君心。华发新知少，沧洲旧隐深。
潮冲虚阁上，山入暮窗沈。忆宿高斋夜，庭枝识海禽。
四十年高梦，生涯指一丘。无人同久住，有鹤对冥修。
木落曙江晴，寒郊极望平。孤舟三楚去，万里独吟行。
怀君非一夕，此夕倍堪悲。华发犹漂泊，沧洲又别离。
冷禽栖不定，衰叶堕无时。况值干戈隔，相逢未可期。
朝吟复暮吟，只此望知音。举世轻孤立，何人念苦心。
荒斋原上掩，不出动经旬。忽觉草木变，始知天地春。
天涯憔悴身，一望一沾巾。在处有芳草，满城无故人。
怀才皆得路，失计自伤春。清镜不能照，鬓毛愁更新。
物外与谁期，人间又别离。四方多事日，高岳独游时。
猿狖潇湘树，烟波屈宋祠。无因陪此去，空惜鬓将衰。
干时虽苦节，趋世且无机。及觉知音少，翻疑所业非。
青云如不到，白首亦难归。所以沧江上，年年别钓矶。
常时岂不别，此别异常情。南国初闻雁，中原未息兵。
暗蛩侵语歇，疏磬入吟清。曾听无生说，辞师话此行。
身世两相惜，秋云每独兴。难将尘界事，话向雪山僧。
哀猿听未休，禅景夜方幽。暂得同僧静，那能免客愁。
骨竟埋青冢，魂应怨画人。不堪逢旧宅，寥落对江滨。
章句积微功，星霜二十空。僻应如我少，吟喜得君同。
月上僧归后，诗成客梦中。更闻栖鹤警，清露滴青松。
故国望不见，愁襟难暂开。春潮映杨柳，细雨入楼台。
兰杜晓香薄，汀洲夕露繁。并闻燕塞雁，独立楚人村。
一日又将暮，一年看即残。病知新事少，老别旧交难。
山尽路犹险，雨余春却寒。那堪试回首，烽火是长安。
与世渐无缘，身心独了然。讲销林下日，腊长定中年。
磬绝朝斋后，香焚古寺前。非因送小朗，不到虎谿边。
怀师不可攀，师往杳冥间。林下谁闻法，尘中只见山。
终年人不到，尽日鸟空还。曾听无生说，应怜独未还。
微灯照寂寥，此夕正迢迢。丹桂得已晚，故山归尚遥。
坐彻秦城夏，行登越客船。去留那有著，语默不离禅。
叶拥临关路，霞明近海天。更寻同社侣，应得虎溪边。
孤吟望至公，已老半生中。不有同人达，兼疑此道穷。
汲带寒汀月，禅邻贾客舟。遥思清兴惬，不厌石林幽。
人事年年别，春潮日日生。无因逢谢尚，风物自凄清。
定过林下寺，应见社中人。只恐东归后，难将鸥鸟亲。
衰柳自无主，白云犹可耕。不随陵谷变，应只有高名。
汀洲一夜泊，久客半连樯。尽说逢秋色，多同忆故乡。
孤冈生晚烧，独树隐回塘。欲问东归路，遥知隔渺茫。
长安名利路，役役古由今。征骑少闲日，绿杨无旧阴。
水侵秦甸阔，草接汉陵深。紫阁曾过处，依稀白鸟沈。
生台无鸟下，石路有云埋。为忆禅中旧，时犹梦百崖。
汉皇轻万乘，方士说三丹。不得修心要，翻知出世难。
茂陵春竟绿，金掌曙空寒。何似先生去，翩翩逐彩鸾。
迟迟傍晓阴，昨夜色犹深。毕竟终须落，堪悲古与今。
明年何处见，尽日此时心。蜂蝶无情极，残香更不寻。
有时还独醉，何处掩衡扉。莫看棋终局，溪风晚待归。
年年南涧滨，力尽志犹存。雨雪朝耕苦，桑麻岁计贫。
战添丁壮役，老忆太平春。见说经荒后，田园半属人。
一磴出林端，千峰次第看。长闲如未遂，暂到亦应难。
一径入千岑，幽人许重寻。不逢秦世乱，未觉武陵深。
石转生寒色，云归带夕阴。却愁危坐久，看尽暝栖禽。
步步入林中，山穷意未穷。偏逢僧话久，转与鹤栖同。
烛焰风销尽，兰条露湿空。又须从此别，江上正秋鸿。
长为乡思侵，望极即沾襟。不是前山色，能伤愁客心。
梦唯怀上国，迹不到他岐。以此坚吾道，还无愧已知。
迢递三巴路，羁危万里身。乱山残雪夜，孤烛异乡春。
北陆候才变，南枝花已开。无人同怅望，把酒独裴回。
桥下浅深水，竹间红白花。酒仙同避世，何用厌长沙。
事往凄凉在，时危志气销。若为将朽质，犹拟杖于朝。
客路少安处，病床无稳时。弟兄消息绝，独敛问隅眉。
息虑狎群鸥，行藏合自由。春寒宜酒病，夜雨入乡愁。
道向危时见，官因乱世休。外人相待浅，独说济川舟。
汲水人初起，回灯燕暂惊。放怀殊未足，圆隙已尘生。
行乐江郊外，追凉山寺中。静阴生晚绿，寂虑延清风。
阳光不照临，积阴生此类。非无惜死心，奈有灭明意。
石崖采芝叟，乡俗摘茶歌。道在无伊郁，天将奈尔何。
幽独起侵晨，山莺啼更早。门巷掩萧条，落花满芳草。
烟和魂共远，春与人同老。默默又依依，凄然此怀抱。
祖席诸宾散，空郊匹马行。自怜非达识，局促为浮名。
怪石奔秋涧，寒藤挂古松。若教临水畔，字字恐成龙。
蔓草棱山径，晴云拂树梢。支公禅寂处，时有鹤来巢。
积雪似空江，长林如断岸。独凭女墙头，思家起长叹。
青桐承雨声，声声何重叠。疏滴下高枝，次打欹低叶。
泪滴珠难尽，容殊玉易销。傥随明月去，莫道梦魂遥。
密约临行怯，私书欲报难。无凭谙鹊语，犹得暂心宽。
恨深书不尽，宠极意多疑。惆怅桃源路，惟教梦寐知。
见时浓日午，别处暮钟残。景色疑春尽，襟怀似酒阑。
空楼雁一声，远屏灯半灭。绣被拥娇寒，眉山正愁绝。
浪叠摇仙仗，风微定彩标。都人同盛观，不觉在行朝。
照影人何在，持竿客寄游。翛然兴废外，回首谢眠鸥。
春候侵残腊，江芜绿已齐。风高莺啭涩，雨密雁飞低。
向日心须在，归朝路欲迷。近闻惊御火，犹及灞陵西。
静引荒城望，凉惊旅枕眠。更堪憔悴里，欲泛洞庭船。
一室四无邻，荒郊接古津。幽闲消俗态，摇落露家贫。
绝迹思浮海，修书懒寄秦。东西不复问，翻笑泣岐人。
树远天疑尽，江奔地欲随。孤帆落何处，残日更新离。
客是凄凉本，情为系滞枝。寸肠无计免，应只楚猿知。
目以高须极，心因静更伤。唯公旧相许，早晚侍长杨。
别燕殷勤语，残蝉仿佛鸣。古来悲不尽，况我本多情。
湖岸春耕废，江城战鼓喧。儒冠解相误，学剑尽乘轩。
寒潮落远汀，暝色入柴扃。漏永沈沈静，灯孤的的清。
林风移宿鸟，池雨定流萤。尽夜成愁绝，啼蛩莫近庭。
未识重溟远，先愁一叶飞。衔泥在他日，两两占春晖。
白发又经秋，端居海上洲。无机因事发，有涕为时流。
新酒乘凉压，残棋隔夜收。公车无路入，同拜老闲侯。
寺在五峰阴，穿缘一径寻。云藏古殿暗，石护小房深。
连乾驰宝马，历禄斗香车。行客胜回首，看看春日斜。
柳弱风长在，云轻雨易休。不劳芳草色，更惹夕阳愁。
万里独归去，五陵无与游。春心渐伤尽，何处有高楼。
伴雨聊过楚，归云定占秦。桃花正浓暖，争不浪迷人。
园密花藏易，楼深月到难。酒虚留客尽，灯暗远更残。
沧溟分故国，渺渺泛杯归。天尽终期到，人生此别稀。
万里指吴山，高秋杖锡还。别来双阙老，归去片云闲。
月上簟如水，轩高帘在钩。竹声寒不夏，蛩思静先秋。
金市旧居近，钿车新造宽。春期莫相误，一日百花残。
亭上风犹急，桥边月已斜。柳寒难吐絮，浪浊不成花。
苦贫皆共雪，吾子岂同悲。永日应无食，经宵必有诗。
岁暮长安客，相逢酒一杯。眼前闲事静，心里故山来。
池影含新草，林芳动早梅。如何不归去，霜鬓共风埃。
有恋惭沧海，无机奈白头。何人得浓睡，溪上钓鱼舟。
言危无继者，道在有明神。满目尽胡越，平生何处陈。
僧中难得静，静得是吾师。到阙不求紫，归山只爱诗。
天青织未遍，风急舞难成。粉重低飞蝶，黄沈不语莺。
自随春霭乱，还放夕阳明。惆怅池塘上，荷珠点点倾。
紫殿久沾恩，东归过海门。浮荣知是梦，轻别肯销魂。
已到青云上，应栖绛圃间。临邛有词赋，一为奏天颜。
有村皆绿暗，无径不红芳。已带伤春病，如何更异乡。
自与莺为地，不教花作媒。细应和雨断，轻只爱风裁。
好拂锦步障，莫遮铜雀台。灞陵千万树，日暮别离回。
泽春关路迥，暮雨细霏霏。带雾昏河浪，和尘重客衣。
望中迷去骑，愁里乱斜晖。惆怅家山远，溟蒙湿翠微。
玉阶残雪在，罗荐暗魂销。莫问王孙事，烟芜正寂寥。
天边月初落，马上梦犹残。关树苍苍晓，玉阶澹澹寒。
昨来非有意，今去亦无心。阙下抛新院，江南指旧林。
大华积秋雪，禁闱生夜寒。砚冰忧诏急，灯烬惜更残。
正遂攀稽愿，翻追访戴欢。更为三日约，高兴未将阑。
两两自依依，南园烟露微。住时须并住，飞处要交飞。
秋雨空山夜，非君不此来。高于剡溪雪，一棹到门回。
京洛遥天外，江河战鼓间。孤怀欲谁寄，应望塞鸿还。
夏在先催过，秋赊已被迎。自应人不会，莫道物无情。
木叶纵未落，鬓丝还易生。西风正相乱，休上夕阳城。
衰柳迷隋苑，衡门啼暮鸦。茅厨烟不动，书牖日空斜。
殷勤赵公子，良夜竟相留。朗月生东海，仙娥在北楼。
酒阑珠露滴，歌迥石城秋。本为愁人设，愁人到晓愁。
一春新酒兴，四海旧诗声。日使能吟者，西来步步轻。
理琴寒指倦，试药黑髭生。时泰难云卧，随看急诏行。
洗风清枕簟，换夜失埃尘。又作丰年望，田夫笑向人。
非不欲前去，此情非自由。星辰照何处，风雨送凉秋。
寒锁空江梦，声随黄叶愁。萧萧犹未已，早晚去蘋洲。
冷角吹乡泪，干榆落梦床。从来山水客，谁谓到渔阳。
风暖鸟声碎，日高花影重。年年越溪女，相忆采芙蓉。
寂寂白云门，寻真不遇真。只应松上鹤，便是洞中人。
药圃花香异，沙泉鹿迹新。题诗留姓字，他日此相亲。
夜市卖菱藕，春船载绮罗。遥知未眠月，乡思在渔歌。
麻川清见底，似入武陵溪。两岸山相向，三春鸟乱啼。
酒旗和柳动，僧屋与云齐。即此吾乡路，怀君梦不迷。
病眼看春榜，文场公道开。朋人登第尽，白发出山来。
处世曾无过，惟天合是媒。长安不觉远，期遂一名回。
到处有同人，多为赋与文。诗中难得友，湖畔喜逢君。
冻把城根雪，风开岳面云。苦吟吟不足，争忍话离群。
人生当贵盛，修德可延之。不虑有今日，争教无破时。
藓斑题字壁，花发带巢枝。何况蒿原上，荒坟与折碑。
酒力不能久，愁根无可医。明年到今日，公道与谁期。
求名日苦辛，日望日荣亲。落叶山中路，秋霖马上人。
朝别使君门，暮投江上村。从来无旧分，临去望何恩。
行计自不定，此心谁与论。秋猿叫寒月，只欲断人魂。
满酌劝君酒，劝君君莫辞。能禁几度别，即到白头时。
晚岫无云蔽，春帆有燕随。男儿两行泪，不欲等闲垂。
三族不当路，长年犹布衣。苦吟天与性，直道世将非。
共莫更初志，俱期立后名。男儿且如此，何用叹平生。
无禄奉晨昏，闲居几度春。江湖苦吟士，天地最穷人。
书剑同三友，蓬蒿外四邻。相知不相荐，何以自谋身。
别来春又春，相忆喜相亲。与我为同志，如君能几人。
何时吟得力，渐老事关身。惟有前溪水，年年濯客尘。
近腊饶风雪，闲房冻坐时。书生教到此，天意转难知。
吟苦猿三叫，形枯柏一枝。还应公道在，未忍与山期。
一雨三秋色，萧条古寺间。无端登水阁，有处似家山。
白日生新事，何时得暂闲。将知老僧意，未必恋松关。
深山多隙地，无力及耕桑。不是营生拙，都缘觅句忙。
四海欲行遍，不知终遇谁。用心常合道，出语或伤时。
山馆坐待晓，夜长吟役神。斜风吹败叶，寒烛照愁人。
众僧尊夏腊，灵岳遍曾登。度水手中杖，行山溪畔藤。
心空默是印，眉白雪为棱。自得巡方道，栖禅老未能。
一簇楚江山，江山胜此难。觅人来画取，到处得吟看。
鹤隐松声尽，鱼沈槛影寒。自知心未了，闲话亦多端。
虽小天然别，难将众木同。侵僧半窗月，向客满襟风。
客路行多少，干人无易颜。未成终老计，难致此身闲。
紫阁白云端，云中有地仙。未归蓬岛上，犹隐国门前。
洞口人无迹，花阴鹿自眠。焚香赋诗罢，星月冷遥天。
鼓角城中寺，师居日得闲。必能行大道，何用在深山。
国界波穷处，乡心日出时。西风送君去，莫虑到家迟。
本国兵戈后，难官在此时。远分天子命，深要使君知。
但遂生灵愿，当应雨露随。江山胜他郡，闲赋庾楼诗。
一饭尚怀感，况攀高桂枝。此恩无报处，故国远归时。
立马不忍上，醉醒天气寒。都缘在门易，直似别家难。
世路既如此，客心须自宽。江村亦饥冻，争及问长安。
谪宦自麻衣，衔冤至死时。山根三尺墓，人口数联诗。
仙桂终无分，皇天似有私。暗松风雨夜，空使老猿悲。
家是去秋别，月当今夕圆。渔翁似相伴，彻晓苇丛边。
我受羁栖惯，客情方细知。好看前路事，不比在家时。
凡吊先生者，多伤荆棘间。不知三尺墓，高却九华山。
天地有何外，子孙无亦闲。当时若征起，未必得身还。
溪翁居静处，溪鸟入门飞。早起钓鱼去，夜深乘月归。
凭君满酌酒，听我醉中吟。客路如天远，侯门似海深。
新坟侵古道，白发恋黄金。共有人间事，须怀济物心。
片石树阴下，斜阳潭影间。请师留偈别，恐不到人寰。
忽起地仙兴，飘然出旧山。于身无切事，在世有余闲。
日月浮生外，乾坤大醉间。故园华表上，谁得见君还。
世乱信难通，乡心日万重。弟兄皆向善，天地合相容。
大野阴云重，连城杀气浓。家山白云里，卧得最高峰。
省得前年别，蘋洲旅馆中。乱离身不定，彼此信难通。
侯国兵虽敛，吾乡业已空。秋来忆君梦，夜夜逐征鸿。
倚郭难为宰，非君即有私。惟凭野老口，不立政声碑。
天有惜花意，恐花开染尘。先教微雪下，始放满城春。
且醉登楼客，重期出郭人。因酬郢中律，霜鬓数茎新。
文章甘世薄，耕种喜山肥。直待中兴后，方应出隐扉。
日日惊身事，凄凄欲断魂。时清不自立，发白傍谁门。
一县今如此，残民数不多。也知贤宰切，争奈乱兵何。
皆自干戈达，咸思雨露和。应怜住山者，头白未登科。
没雁云横楚，兼蝉柳夹河。此心闲未得，到处被诗磨。
白发生闲事，新诗出数联。时情竟如此，不免却归田。
一家相别意，不得不潸然。远作南方客，初登上水船。
脱衣将换酒，对酌话何之。雨后秋萧索，天涯晚别离。
人生无此恨，鬓色不成丝。未得重相见，看君马上诗。
自小僻于诗，篇篇恨不奇。苦吟无暇日，华发有多时。
进取门难见，升沈命未知。秋风夜来急，还恐到京迟。
乡里为儒者，唯君见我心。诗书常共读，雨雪亦相寻。
贫贱志气在，子孙交契深。古人犹晚达，况未鬓霜侵。
生计吟消日，人情醉过时。雅篇三百首，留作后来师。
木叶落时节，旅人初梦惊。钟才枕上尽，事已眼前生。
吟发不长黑，世交无久情。且将公道约，未忍便归耕。
言论关时务，篇章见国风。升平犹可用，应不废为公。
闭门非傲世，守道是谋身。别有同山者，其如未可亲。
吾道在五字，吾身宁陆沈。凉生中夜雨，病起故山心。
驱马傍江行，乡愁步步生。举鞭挥柳色，随手失蝉声。
秋稼缘长道，寒云约古城。家贫遇丰岁，无地可归耕。
家事因吟失，时情碍国亲。多应衔恨骨，千古不为尘。
芳草缘流水，残花向夕阳。怀亲暂归去，非是钓沧浪。
海涨兵荒后，为官合动情。字人无异术，至论不如清。
君诗通大雅，吟觉古风生。外却浮华景，中含教化情。
名应高日月，道可润公卿。莫以孤寒耻，孤寒达更荣。
帝里无相识，何门迹可亲。愿开言重口，荐与分深人。
卷许新诗出，家怜旧业贫。今从九江去，应免更迷津。
李杜复李杜，彼时逢此时。干戈侵帝里，流落向天涯。
岁月消于酒，平生断在诗。怀才不得志，只恐满头丝。
闲坐细思量，唯吟不可忘。食无三亩地，衣绝一株桑。
蝉树生寒色，渔潭落晓光。青云旧知己，未许钓沧浪。
干人不得已，非我欲为之。及此终无愧，其如道在兹。
诗道将仙分，求之不可求。非关从小学，应是数生修。
县称诗人理，无嫌日寂寥。溪山入城郭，户口半渔樵。
四海无寸土，一生惟苦吟。虚垂异乡泪，不滴别人心。
世间何事好，最好莫过诗。一句我自得，四方人已知。
触目生归思，那堪路七千。腊中离此地，马上见明年。
郡邑溪山巧，寒暄日月偏。自疑双鬓雪，不似到南天。
战士说辛勤，书生不忍闻。三边远天子，一命信将军。
地僻春来静，深宜长者居。好花都待晚，修竹不妨疏。
雁入湘江食，人侵晓色锄。似君无学处，头白道如初。
酒入杯中影，棋添局上声。不同桃与李，潇洒伴书生。
下第言之蜀，那愁举别杯。难兄方在幕，上相复怜才。
道合和贫守，诗堪与命争。饥寒是吾事，断定不归耕。
一宿三秋寺，闲忙与晓分。细泉山半落，孤客夜深闻。
如君真道者，乱世有闲情。每别不知处，见来长后生。
药非因病服，酒不为愁倾。笑我于身苦，吟髭白数茎。
远地能相访，何惭事力微。山中深夜坐，海内故交稀。
村酒沽来浊，溪鱼钓得肥。贫家只如此，未可便言归。
对面不相见，用心同用兵。算人常欲杀，顾己自贪生。
乱世人多事，耕桑或失时。不闻宽赋敛，因此转流离。
天意未如是，君心无自欺。能依四十字，可立德清碑。
漳水醉中别，今来犹未醒。半生因酒废，大国几时宁。
海畔将军柳，天边处士星。游人不可见，春入乱山青。
在我成何事，逢君更劝吟。纵饶不得力，犹胜别劳心。
凡事有兴废，诗名无古今。百年能几日，忍不惜光阴。
家枕三湘岸，门前即钓矶。渔竿壮岁别，鹤发乱时归。
岳暖无猿叫，江春有燕飞。平生书剑在，莫便学忘机。
紫衣明主赠，归寺感先师。受业恩难报，开堂影不知。
大海波涛浅，小人方寸深。海枯终见底，人死不知心。
朝喜花艳春，暮悲花委尘。不悲花落早，悲妾似花身。
五里复五里，去时无住时。日将家渐远，犹恨马行迟。
珍重神和子，闻名五十年。童颜终不改，绿发尚依然。
猿啼梨岭路，月白建溪船。莫恋家乡住，酬身在少年。
君去不来久，悠悠昏又明。片心因卜解，残梦过桥惊。
窟宅分三岛，烟霞接五城。却怜饶药物，欲辨不知名。
清瑟怨遥夜，绕弦风雨哀。孤灯闻楚角，残月下章台。
马足倦游客，鸟声欢酒家。王孙归去晚，宫树欲栖鸦。
桂和秋露滴，松带夜风吟。冥寞知春否，坟蒿日已深。
独醉任腾腾，琴棋亦自能。卷帘山对客，开户犬迎僧。
岂知城阙内，有地出红尘。草占一方绿，树藏千古春。
马嘶游寺客，犬吠探花人。寂寂无钟鼓，槐行接紫宸。
早雾浓于雨，田深黍稻低。出门鸡未唱，过客马频嘶。
年年耕与钓，鸥鸟已相依。砌长苍苔厚，藤抽紫蔓肥。
风莺移树啭，雨燕入楼飞。不觉春光暮，绕篱红杏稀。
山行侵夜到，云窦一星灯。草动蛇寻穴，枝摇鼠上藤。
景尽才难尽，吟终意未终。似逢曹与谢，烟雨思何穷。
积雪满前除，寒光夜皎如。老忧新岁近，贫觉故交疏。
意合论文后，心降得句初。莫言常郁郁，天道有盈虚。
多病仍多感，君心自我心。浮生都是梦，浩叹不如吟。
琴堂连少室，故事即仙踪。树老风声壮，山高腊候浓。
僻居春事好，水曲乱花阴。浪过河移岸，雏成鸟别林。
绿蔓映双扉，循墙一径微。雨多庭果烂，稻熟渚禽肥。
地古多乔木，游人到且吟。院开金锁涩，门映绿篁深。
山色不离眼，鹤声长在琴。往来谁与熟，乳鹿住前林。
一身唯一室，高静若僧家。扫地留疏影，穿池浸落霞。
闻莺才觉晓，闭户已知晴。一带窗间月，斜穿枕上生。
花开疑乍富，花落似初贫。万物不如酒，四时唯爱春。
峨峨秦氏髻，皎皎洛川神。风月应相笑，年年醉病身。
拜书辞玉帐，万里剑关长。新马杏花色，绿袍春草香。
清晓水如镜，隔江人似鸥。远烟藏海岛，初日照扬州。
为儒逢世乱，吾道欲何之。学剑已应晚，归山今又迟。
却到同游地，三年一电光。池塘春草在，风烛故人亡。
采石花空发，乌江水自流。夕阳谁共感，寒鹭立汀洲。
不避佳人笑，唯惭稚子惊。新年过半百，犹叹未休兵。
异国清明节，空江寂寞春。声声林上鸟，唤我北归秦。
履带阶前雪，衣无寺外尘。却嫌山翠好，诗客往来频。
市散渔翁醉，楼深贾客眠。隔江何处笛，吹断绿杨烟。
我惜今宵促，君愁玉漏频。岂知新岁酒，犹作异乡身。
南去又南去，此行非自期。一帆云作伴，千里月相随。
浪迹花应笑，衰容镜每知。乡园不可问，禾黍正离离。
异国逢佳节，凭高独若吟。一杯今日醉，万里故园心。
水馆红兰合，山城紫菊深。白衣虽不至，鸥鸟自相寻。
避世移家远，天涯岁已周。岂知今夜月，还是去年愁。
露果珠沈水，风萤烛上楼。伤心潘骑省，华发不禁秋。
弥棹齐安郡，孤城百战残。傍村林有虎，带郭县无官。
万里逢归雁，乡书忍泪封。吾身不自保，尔道各何从。
蔓织青笼合，松长翠羽低。不鸣非有意，为怕客奔齐。
匹马塞垣老，一身如鸟孤。归来辞第宅，却占平陵居。
芳草又芳草，故人杨子家。青云容易散，白日等闲斜。
岁暮乡关远，天涯手重携。雪埋江树短，云压夜城低。
宝瑟湘灵怨，清砧杜魄啼。不须临皎镜，年长易凄凄。
秋霁禁城晚，六街烟雨残。墙头山色健，林外鸟声欢。
梦觉笙歌散，空堂寂寞秋。更闻城角弄，烟雨不胜愁。
明月照前除，烟华蕙兰湿。清风行处来，白露寒蝉急。
薄命头欲白，频年嫁不成。秦娥未十五，昨夜事公卿。
目极楚云断，恨深湘水流。至今闻鼓瑟，咽绝不胜愁。
芙蓉出水时，偶尔便分离。自此无因见，长教挂所思。
残春不入梦，芳信欲传谁。寂寞秋堂下，空吟小谢诗。
物候来相续，新蝉送晚莺。百年休倚赖，一梦甚分明。
金鼎神仙隐，铜壶昼夜倾。不如早立德，万古有其名。
一带御沟水，绿槐相荫清。此中涵帝泽，无处濯尘缨。
鸟道来虽险，龙池到自平。朝宗本心切，愿向急流倾。
夕照低烽火，寒笳咽戍楼。燕然山上字，男子见须羞。
不问贤与愚，但论官与职。如何贫书生，只献安边策。
喧喧洛阳路，奔走争先步。唯恐著鞭迟，谁能更回顾。
只领千馀骑，长驱碛邑间。云州多警急，雪夜度关山。
沙河留不定，春草冻难青。万户封侯者，何谋静虏庭。
从军朔方久，未省用干戈。只以恩信及，自然戎虏和。
忆昔仗孤剑，十年从武威。论兵亲玉帐，逐虏过金微。
陇水秋先冻，关云寒不飞。辛勤功业在，麟阁志犹违。
陇底悲笳引，陇头鸣北风。一轮霜月落，万里塞天空。
玉殿论兵事，君王诏出征。新除羽林将，曾破月支兵。
惯历塞垣险，能分部落情。从今一战胜，不使虏尘生。
我家三岛上，洞户眺波涛。醉背云屏卧，谁知海日高。
谁唱关西曲，寂寞夜景深。一声长在耳，万恨重经心。
调古清风起，曲终凉月沉。却应筵上客，未必是知音。
商山名利路，夜亦有人行。四皓卧云处，千秋叠藓生。
昼烧笼涧黑，残雪隔林明。我待酬恩了，来听水石声。
水穿诸苑过，雪照一城寒。为问红尘里，谁同驻马看。
五百首新诗，缄封寄去时。只凭夫子鉴，不要俗人知。
火鼠重收布，冰蚕乍吐丝。直须天上手，裁作领巾披。
垂钓月初上，放歌风正轻。应怜渭滨叟，匡国正论兵。
落月临古渡，武昌城未开。残灯明市井，晓色辨楼台。
徒步随计吏，辛勤鬓易凋。归期无定日，乡思羡回潮。
晓贮露华湿，宵倾月魄寒。家人淡妆罢，无语倚朱栏。
雨露及万物，嘉祥有瑞莲。香飘鸡树近，荣占凤池先。
马渴黄河冻，雁回青冢春。到蕃唯促战，应不肯和亲。
永夕愁不寐，草虫喧客庭。半窗分晓月，当枕落残星。
棘寺官初罢，梁园静掩扉。春深颜子巷，花映老莱衣。
天台张处士，诗句造玄微。古乐知音少，名言与俗违。
山风入松径，海月上岩扉。毕世唯高卧，无人说是非。
庾楼逢霁色，夏日欲西曛。虹截半江雨，风驱大泽云。
岛边渔艇聚，天畔鸟行分。此景堪谁画，文翁请缀文。
无酒泛金菊，登高但忆秋。归心随旅雁，万里在沧洲。
残照明天阙，孤砧隔御沟。谁能思落帽，两鬓已添愁。
早发长风里，边城曙色间。数鸿寒背碛，片月落临关。
异代有巢许，方知严子情。旧交虽建国，高卧不求荣。
溪鸟寒来浴，汀兰暖重生。何颜吟过此，辛苦得浮名。
师住天台久，长闻过石桥。晴峰见沧海，深洞彻丹霄。
沙翻痕似浪，风急响疑雷。欲向阴关度，阴关晓不开。
恋道欲何如，东西远索居。长疑即见面，翻致久无书。
甸麦深藏雉，淮苔浅露鱼。相思不我会，明月几盈虚。
春兴随花尽，东园自养闲。不离三亩地，似入万重山。
别疑天在地，长对月当空。每使登门客，烟波入梦中。
远出白云中，长年听不同。清声萦乱石，寒色入长空。
挂壁聊成雨，穿林别起风。温泉非尔数，源发在深空。
清时为塞郡，自古有儒流。素望知难惬，新恩且用酬。
度碛如经海，茫然但见空。戍楼承落日，沙塞碍惊蓬。
暑过燕僧出，时平虏客通。逢人皆上将，谁有定边功。
上将出儒中，论诗拟立功。州从禹后别，军自汉来雄。
所作高前古，封章自曲台。细看明主意，终用出人才。
省印寻僧锁，书楼领鹤开。南山有旧友，时向白云来。
释褐从仙尉，之官兴若何。去程唯水石，公署在云萝。
野饭楼中迥，晴峰案上多。三年罢趋府，应更战高科。
杏园沈饮散，荣别就佳招。日月相期尽，山川独去遥。
府楼明蜀雪，关碛转胡雕。纵有烟尘动，应随上策销。
战马分旗牧，惊禽曳箭飞。将军虽异礼，难便脱麻衣。
上马如飞鸟，飘然隔去尘。共看今夜月，独作异乡人。
就养江南熟，移居井赋新。襄阳曾卜隐，应与孟家邻。
欲别不止泪，当杯难强歌。家贫随日长，身病涉寒多。
暮烟传戍起，寒日隔沙垂。若是长安去，何难定后期。
达命何劳问，西游且自期。至公如有日，知我岂无时。
野迥蝉相答，堤长柳对垂。酣歌一举袂，明发不堪思。
从容无限意，不独为离群。年长惊黄叶，时清厌白云。
旧山回马见，寒瀑别家闻。相与存吾道，穷通各自分。
入境风烟好，幽人不易传。新居多是客，旧隐半成仙。
山断云冲骑，溪长柳拂船。何当许过县，闻有箧中篇。
闻近桃源住，无村不是花。戍旗招海客，庙鼓集江鸦。
人情将厌武，王泽即兴诗。若便怀深隐，还应圣主知。
每每樵家说，孤坟亦夜吟。若重生此世，应更苦前心。
名与襄阳远，诗同汉水深。亲栽鹿门树，犹盖石床阴。
家林沧海东，未晓日先红。作贡诸蕃别，登科几国同。
四季多花木，穷冬亦不凋。薄冰行处断，残火睡来消。
避暑得探幽，忘言遂久留。云深窗失曙，松合径先秋。
响谷传人语，鸣泉洗客愁。家山不在此，至此可归休。
驿在千峰里，寒宵独此身。古坟时见火，荒壁悄无邻。
月白翻惊鸟，云闲欲就人。只应明日鬓，更与老相亲。
中峰半夜起，忽觉有青冥。此界自生雨，上方犹有星。
上方人海外，苔径上千层。洞壑有灵药，房廊无老僧。
秋天木叶干，犹有白花残。举世稀栽得，豪家却画看。
丛丛寒水边，曾折打鱼船。忽与亭台近，翻嫌岛屿偏。
花明无月夜，声急正秋天。遥忆巴陵渡，残阳一望烟。
心将积雪欺，根与白云离。远寄僧犹忆，高看鹤未知。
新鞭暗入庭，初长两三茎。不是他山少，无如此地生。
一第时难得，归期日已过。相看玄鬓少，共忆白云多。
楚阔天垂草，吴空月上波。无人不有遇，之子独狂歌。
有家谁不别，经乱独难寻。远路波涛恶，穷荒雨雾深。
边事多更变，天心亦为忧。胡兵来作寇，汉将也封侯。
秋尽角声苦，逢人唯荷戈。城池向陇少，岐路出关多。
雁远行垂地，烽高影入河。仍闻黑山寇，又觅汉家和。
古驿成幽境，云萝隔四邻。夜灯移宿鸟，秋雨禁行人。
废巷荆丛合，荒庭虎迹新。昔年经此地，终日是红尘。
见面虽年少，闻名似白头。玄谈穷释旨，清思掩诗流。
师教本于空，流来不自东。修从多劫后，行出众人中。
师居中禁寺，外请已无缘。望幸唯修偈，承恩不乱禅。
院多喧种药，池有化生莲。何日龙宫里，相寻借法船。
何年万仞顶，独有坐禅僧。客上应无路，人传或见灯。
数里白云里，身轻无履踪。故寻多不见，偶到即相逢。
古井生云水，高坛出异松。聊看杏花酌，便似换颜容。
饥渴唯调气，儿孙亦驻颜。始知仙者隐，殊不在深山。
半夜西亭雨，离人独启关。桑麻荒旧国，雷电照前山。
故友汉中尉，请为西蜀吟。人家多种橘，风土爱弹琴。
水向昆明阔，山通大夏深。理闲无别事，时寄一登临。
池静龟升树，庭荒鹤隐花。古来天子命，还少到烟霞。
晨起竹轩外，逍遥清兴多。早凉生户牖，孤月照关河。
流年五十前，朝朝倚少年。流年五十后，日日侵皓首。
落花辞高树，最是愁人处。一一旋成泥，日暮有风雨。
不如沙上蓬，根断随长风。飘然与道俱，无情任西东。
孤灯照独吟，半壁秋花死。迟明亦如晦，鸡唱徒为尔。
妾家五岭南，君戍三城北。雁来虽有书，衡阳越不得。
别久情易料，岂在窥翰墨。塞上无烟花，宁思妾颜色。
古县新烟火，东西入客诗。静长如假日，贫更甚闲时。
僧借松萝住，人将雨雪期。三年一官罢，岳石看成碑。
十洲非暂别，龙尾肯慵登。谏草封山药，朝衣施衲僧。
月留江客待，句历钓船征。终恐林栖去，餐霞叶上升。
九霄无诏下，何事近清尘。宅带松萝僻，日唯猿鸟亲。
吟高仙掌月，期有洞庭人。莫问烟霞句，悬知见岳神。
献赋闻新雁，思山见去僧。知君北来日，惆怅亦难胜。
终被春闱屈，低回至白头。寄家僧许岳，钓浦雨移洲。
战士曾怜善，豪门不信愁。王孙草还绿，何处拟羁游。
久别湖波绿，相思岳月圆。翠萝曾隐处，定恐却求仙。
劳生多故疾，渐老少新知。惆怅都堂内，无门雪滞遗。
寸心唯自切，上国与谁期。月晦时风雨，秋深日别离。
便休终未肯，已苦不能疑。独愧商山路，千年四皓祠。
斜日下孤城，长吟出点兵。羽书和客卷，边思杂诗情。
朔雪定鸿翼，西风严角声。吟馀多独坐，沙月对楼生。
泉远携茶看，峰高结伴登。迷津出门是，子细问三乘。
砧疏连寺柳，风爽彻城泉。送目红蕉外，来期已杳然。
道经前辈许，名拔后时喧。虚左中兴榜，无先北海尊。
相知四十年，故国与长安。俱喜今辰在，休论往岁难。
老归江上村，孤寂欲何言。世乱时人物，家贫后子孙。
青山寒带雨，古木夜啼猿。惆怅西川举，戎装度剑门。
衔杯国门外，分手见残阳。何日还南越，今朝往北荒。
谢城还拥入，师以接人劳。过午休斋惯，离经吐论高。
前年入庐岳，数宿在灵溪。残烛松堂掩，孤峰月狖啼。
平生为客老，胜境失云栖。纵有重游日，烟霞会恐迷。
莫恨东墙下，频伤命不通。苦心如有感，他日自推公。
幕客开新第，词人遍有诗。山怜九仙近，石买太湖奇。
树势想高日，地形夸得时。自然成避俗，休与白云期。
纵征终不起，相与避烟尘。待到中兴日，同看上国春。
新诗说人尽，旧宅落花频。移觅深山住，啼猿作四邻。
古观云溪上，孤怀永夜中。梧桐四更雨，山水一庭风。
诗得如何句，仙游最胜宫。却愁逢羽客，相与入烟空。
断峤沧江上，相思恨阻寻。高斋秋不掩，几夜月当吟。
落石有泉滴，盈庭无树阴。茫茫名利内，何以拂尘襟。
谁识在官意，开门树色间。寻幽频宿寺，乞假拟归山。
虏酒不能浓，纵倾愁亦重。关河初落日，霜雪下穷冬。
新发烟霞咏，高人得以传。吟销松际雨，冷咽石间泉。
昨夜孤灯下，阑干泣数行。辞家从早岁，落第在初场。
燕雁一来后，人人尽到关。如何冲腊雪，独自过商山。
古画僧留与，新知客遇谈。乡心随去雁，一一到江南。
寂寞三冬杪，深居业尽抛。径松开雪后，砌竹忽僧敲。
茗汲冰销溜，炉烧鹊去巢。共谈慵僻意，微日下林梢。
到君栖迹所，竹径与衡门。亦在乾坤内，独无尘俗喧。
谏省垂清论，仙曹岂久临。虽专良史业，未畏直臣心。
海日旗边出，沙禽角外归。四明多隐客，闲约到岩扉。
疏竹漏斜晖，庭间阴复遗。句成苔石茗，吟弄雪窗棋。
沙草泉经涩，林斋客集迟。西风虚见逼，未拟问京师。
没阵风沙黑，烧城水陆红。飞章奏西蜀，明诏与殊功。
十亩馀芦苇，新秋看雪霜。世人谁到此，尘念自应忘。
斜日风收钓，深秋雨信梁。不知双阙下，何以谓轩裳。
爽气遍搜空，难堪倚望中。孤烟愁落日，高木病西风。
山寂樵声出，露凉蝉思穷。此时尘外事，幽默几人同。
洞门穿瀑布，尘世岂能通。曾有游山客，来逢采药翁。
异花寻复失，幽径蹑还穷。拟作经宵计，风雷立满空。
石曾湖岸见，琴误岳楼听。来客频频说，终须作画屏。
花宫城郭内，师住亦清凉。何必天台寺，幽禅瀑布房。
数塞未求通，吾非学养蒙。穷居岁杪雨，孤坐夜深风。
驱车先五漏，把菊后重阳。惆怅天边桂，谁教岁岁香。
忍历通庄出，东风舞酒旗。百花无看处，三月到残时。
游塞闻兵起，还吴值岁饥。定唯荒寺里，坐与噪蝉期。
五原人走马，昨夜到京师。绣户新夫妇，河梁生别离。
天开中国大，地设四维低。拜舞吾君后，青云更有梯。
彼此若飘蓬，二年何所从。帝都秋未入，江馆夜相逢。
瘴岭行冲夏，边沙住隔冬。旅愁论未尽，古寺扣晨钟。
县与白云连，沧洲况县前。岳僧同夜坐，江月看秋圆。
青春成大夜，新雨坏孤坟。应作芝兰出，泉台月桂分。
绿苔劳扫径，丹凤欲衔词。杨柳开帆岸，今朝泪已垂。
对酒何曾醉，寻僧未觉闲。无人不惆怅，终日见南山。
碧嶂猿啼夜，新秋雨霁天。谁人爱明月，露坐洞庭船。
泽国多芳草，年年长自春。应从屈平后，更苦不归人。
超达陶子性，留琴不设弦。觅句朝忘食，倾杯夜废眠。
爱月影为伴，吟风声自连。听此莺飞谷，心怀迷远川。
金门谁奉诏，碧岸独垂钩。旧友只樵叟，新交惟野鸥。
嘉名悬日月，深谷化陵丘。便可招巢父，长川好饮牛。
胡为名利役，来往老关河。白发随梳少，青山入梦多。
途穷怜抱疾，世乱耻登科。却起渔舟念，春风钓绿波。
新诗吟阁赏，旧业钓台空。雨雪还相访，心怀与我同。
壁藓昏题记，窗萤散薜萝。平生英壮节，何故旋消磨。
十载衣裘尽，临寒隐薜萝。心闲缘事少，身老爱山多。
三年悲过隙，一室类销冰。妻病入仙观，子穷随岳僧。
名参十二属，花入羽毛深。守信催朝日，能鸣送晓阴。
行止竟何从，深溪与古峰。青荷巢瑞质，绿水返灵踪。
雁已多南去，蝉犹在此闻。圣朝无谏猎，何计谒明君。
为儒早得名，为客不忧程。春尽离丹阙，花繁到锦城。
窥井猿兼鹿，啼林鸟杂蝉。何时人事了，依此亦高眠。
行役何时了，年年骨肉分。春风来汉棹，雪路入商云。
水险溪难定，林寒鸟异群。相逢聊坐石，啼狖语中闻。
花落杏园枝，驱车问路岐。人情谁可会，身事自堪疑。
岳雨狂雷送，溪槎涨水吹。家山如此景，几处不相随。
岛屿遍含烟，烟中济大川。山城犹转漏，沙浦已摇船。
海曙霞浮日，江遥水合天。此时空阔思，翻想涉穷边。
广苇夹深流，萧萧到海秋。宿船横月浦，惊鸟绕霜洲。
归日值江春，看花过楚津。草晴虫网遍，沙晓浪痕新。
莲叶初浮水，鸥雏已狎人。渔心惭未遂，空厌路岐尘。
困马榆关北，那堪落景催。路行沙不绝，风与雪兼来。
草得春犹白，鸿侵夏始回。行人莫远入，戍角有馀哀。
清省宜寒夜，仙才称独吟。钟来宫转漏，月过阁移阴。
泰华当公署，为官兴可知。砚和青霭冻，帘对白云垂。
江钟寒夕微，江鸟望巢飞。木落山城出，潮生海棹归。
独吟霜岛月，谁寄雪天衣。此别三千里，关西信更稀。
数萼初含雪，孤标画本难。香中别有韵，清极不知寒。
横笛和愁听，斜枝倚病看。朔风如解意，容易莫摧残。
歌咽新翻曲，香销旧赐衣。陵园春雨暗，不见六龙归。
寒食月明雨，落花香满泥。佳人持锦字，无雁寄辽西。
欲剪宜春字，春寒入剪刀。辽阳在何处，莫望寄征袍。
寻僧已寂寞，林下锁山房。松竹虽无语，牵衣借晚凉。
槿花不见夕，一日一回新。东风吹桃李，须到明年春。
日暮片帆落，江村如有情。独对沙上月，满船人睡声。
花上断续雨，江头来去风。相思春欲尽，未遣酒尊空。
澹澹长江水，悠悠远客情。落花相与恨，到地一无声。
三月寒食时，日色浓于酒。落尽墙头花，莺声隔原柳。
独诏胡衣出，天花落殿堂。他人不敢妒，垂泪向君王。
少壮经勤苦，衰年始浪游。谁怜不龟手，他处却封侯。
宠极辞同辇，恩深弃后宫。自题秋扇后，不敢怨春风。
古树春风入，阳和力太迟。莫言生意尽，更引万年枝。
长门春欲尽，明月照花枝。买得相如赋，君恩不可移。
圆光照一海，远客在孤舟。相忆无期见，中宵独上楼。
夜泊江门外，欢声月里楼。明朝归去路，犹隔洞庭秋。
满地梨花白，风吹碎月明。大家寒食夜，独贮望乡情。
海燕频来去，西人独滞留。天边又相送，肠断故园秋。
十二街如市，红尘咽不开。洒蹄骢马汗，没处看花来。
江湖劳遍寻，只自长愁襟。到处慵开口，何人可话心。
院似禅心静，花如觉性圆。自然知了义，争肯学神仙。
飞骑经巴栈，鸿恩及夏台。将从天上去，人自日边来。
善高天外远，方丈海中遥。自有山神护，应无劫火烧。
坏文侵古壁，飞剑出寒霄。何似苍苍色，严妆十七朝。
在秦生楚思，波浪接禅关。塔碍高林鸟，窗开白日山。
树阴移草上，岸色透庭间。入内谈经彻，空携讲疏还。
马蹄京洛岐，复此少闲时。老积沧洲梦，秋乖白阁期。
平生五字句，一夕满头丝。把向侯门去，侯门未可知。
此木韵弥全，秋霄学瑟弦。空知百馀尺，未定几多年。
浅度四溟水，平看诸国山。只消年作劫，俱到总无间。
辞天理玉簪，指日使鸡林。犹有中华恋，方同积浪深。
园里先生冢，鸟啼春更伤。空馀八封树，尚对一茅堂。
寥寥天地内，夜魄爽何轻。频见此轮满，即应华发生。
不圆争得破，才正又须倾。人事还如此，因知倚伏情。
远忆云容外，幽疑石缝间。那辞通曙听，明日度蓝关。
一天分万态，立地看忘回。欲结暑宵雨，先闻江上雷。
晓色教不睡，卷帘清气中。林残数枝月，发冷一梳风。
并鸟含钟语，欹荷隔雾空。莫疑营白日，道路本无穷。
白发不由己，黄金留待谁。耕烟得铭志，翻为古人思。
分寸辨诸岳，斗升观四溟。长疑未到处，一一似曾经。
山寒草堂暖，寂夜有良朋。读易分高烛，煎茶取折冰。
凌春帝子阁，偶眺日移西。浪势平花坞，帆阴上柳堤。
凝岚藏宿翼，叠鼓碎归蹄。只此长吟咏，因高思不迷。
冈扉聊自启，信步出波边。野火风吹阔，春冰鹤啄穿。
瓶势倾圆顶，刀声落碎髭。还闻穿内去，随驾进新诗。
云僧凿山井，寒碧在中庭。况是分岩眼，同来下石瓶。
天涯缘事了，又造石霜微。不以千峰险，唯将独影归。
有为嫌假佛，无境是真机。到后流沙锡，何时更有飞。
外邑官同隐，宁劳短吏趋。看云情自足，爱酒逸应无。
寺楼凉出竹，非与曲江赊。野火流穿苑，秦山叠入巴。
风梢离众叶，岸角积虚沙。此地钟声近，令人思未涯。
代远已难问，累累次古城。民田侵不尽，客路踏还平。
急雨洗荒壁，惊风开静门。听君吟废夜，苦却建溪猿。
云垂方觅鹤，月湿始收琴。水石南州好，谁陪刻骨吟。
云离京口树，雁入石头城。后夜分遥念，诸峰霜露生。
云湿煎茶火，冰封汲井绳。片扉深著掩，经国自无能。
辟书来几日，遂喜就嘉招。犹向风沙浅，非于甸服遥。
时平无探骑，秋静见盘雕。若遣关中使，烦君问寂寥。
佩墨县兼清，约关西近城。三峰岂不重，厚地戴犹轻。
细声从峤足，幽淡浸香墀。此境未开日，何人初见时。
此地似商岭，云霞空往还。衰条难定鸟，缺月易依山。
野色耕不尽，溪容钓自闲。分因多卧退，百计少相关。
不醉长安酒，冥心只似师。望山吟过日，伴鹤立多时。
忍苦待知音，无时省废吟。始为分路客，莫问向隅心。
旧客东归远，长安诗少朋。去愁分碛雁，行计逐乡僧。
华岳无时雪，黄河漫处冰。知辞国门路，片席认西陵。
杨柳城初锁，轮蹄息去踪。春流无旧岸，夜色失诸峰。
影动渔边火，声迟话后钟。明朝回去雁，谁向北郊逢。
扫庭秋漏滴，接话贵忘眠。静夜人相语，低枝鸟暗迁。
星围南极定，月照断河连。后会花宫子，应开石上禅。
樵鱼临片水，野鹿入荒园。莫问荣华事，清霜点发根。
天涯兵火后，风景畏临门。骨肉到时节，团圆因梦魂。
池塘营水眼，岭峤结花根。耳纵听歌吹，中心不可论。
何年话尊宿，瞻礼此堂中。入郭非无路，归林自学空。
溅瓶云峤水，逆磬雪川风。时说南庐事，知师用意同。
海云山上寺，每到每开襟。万木长不住，细泉听更深。
边寒来所阔，今日复明朝。河凌坚通马，胡云缺见雕。
砂中程独泣，乡外隐谁招。回首若经岁，灵州生柳条。
乡路穿京过，宁心去少同。日斜寻阔碛，春尽逐归鸿。
残腊即又尽，东风应渐闻。一宵犹几许，两岁欲平分。
香门接巨垒，画角间清钟。北固一何峭，西僧多此逢。
罢讲巡岩坞，无穷得野情。腊高犹伴鹿，夏满不归城。
仙鹤曾鸣处，泉兼半井苔。直峰抛影入，片月泻光来。
西城疾病日，此地少寻君。古迹春犹在，遥泉夜尽闻。
片时三处雨，九叠几重云。到者皆忘寐，神精与俗分。
正午回鱼影，方昏息鹭身。无时不动咏，沧岛思方频。
掩关苔色老，盘径叶声枯。匡岳来时过，迟回绝顶无。
北阙尘未起，南山青欲流。如何多别地，却得醉汀洲。
春饮一杯酒，便吟春日诗。木梢寒未觉，地脉暖先知。
鸟啭星沈后，山分雪薄时。赏心无处说，怅望曲江池。
日月出又没，台城空白云。虽宽百姓土，渐缺六朝坟。
禾黍是亡国，山河归圣君。松声骤雨足，几寺晚钟闻。
白衣归北路，玄造亦遗才。世上亡君后，诗声更大哉。
一雨西城色，陶家心自清。山衔中郭分，云卷下湖程。
公署闻流木，人烟入废城。难忘楚尽处，新有越吟生。
任官征战后，度日寄闲身。封卷还高客，飞书问野人。
白波争起倒，青屿或沈浮。是际船中望，东南仞仞秋。
门外报春榜，喜君天子知。旧愁浑似雪，见日总消时。
当年歌舞时，不说草离离。今日歌舞尽，满园秋露垂。
铭旌归故里，猿鸟亦凄然。已葬桐江月，空回建水船。
客传为郡日，僧说读书年。恐有吟魂在，深山古木边。
山下望山上，夕阳看又曛。无人医白发，少地著新坟。
岁代殊相远，贤愚旋不分。东归聊一吊，乱木倚寒云。
凌春帝子阁，偶眺日移西。浪势平花坞，帆阴上柳堤。
百战已休兵，寒云愁未歇。血染长城沙，马踏征人骨。
宠既出常理，辱岂同常死。一等异于众，倾覆皆如此。
游子虽惜别，一去何时见。飞鸟犹恋巢，万里亦何远。
妾愿化为霜，日日下河梁。若能侵鬓色，先染薄情郎。
一种灵苗异，天然体性虚。叶如斜界纸，心似倒抽书。
东园宫草绿，上下飞相逐。君恩不禁春，昨夜花中宿。
叠帆依岸尽，微照夹堤明。渡吏已头白，遥知客姓名。
岳面悬青雨，河心走浊冰。东门一条路，离恨镇相仍。
君吟十二载，辛苦必能官。造化犹难隐，生灵岂易谩。
寂寥虽下邑，良宰有清威。苦节长如病，为官岂肯肥。
莫怪苦吟迟，诗成鬓亦丝。鬓丝犹可染，诗病却难医。
山暝云横处，星沈月侧时。冥搜不可得，一句至公知。
惟君怀至业，万里信悠悠。路向东溟出，枝来北阙求。
家无一夜梦，帆挂隔年秋。鬓发争禁得，孤舟往复愁。
高阁水风清，开门日送迎。帆张独鸟起，乐奏大鱼惊。
僻居门巷静，竟日坐阶墀。鹊喜虽传信，蛩吟不见诗。
官小任还重，命官难偶然。皇恩轻一邑，赤子病三年。
相送短亭前，知君愚复贤。事多凭夜梦，老为待明年。
精吟五个字，稳泛两重湖。长短逢公道，清名振帝都。
因乱事空王，孤心亦不伤。梵僧为骨肉，柏寺作家乡。
眼闭千行泪，头梳一把霜。诗书不得力，谁与问苍苍。
北风沙漠地，吾子远从军。官路虽非远，诗名要且闻。
一别几寒暄，迢迢隔塞垣。相思长有事，及见却无言。
静坐将茶试，闲书把叶翻。依依又留宿，圆月上东轩。
兔穴归时失，禽枝宿处干。豪家宁肯厌，五月画图看。
树老生烟薄，墙阴贮雪重。安能只如此，公道会相容。
极目望空阔，马羸程又赊。月生方见树，风定始无沙。
楚水辞鱼窟，燕山到雁家。如斯名利役，争不老天涯。
九衢南面色，苍翠绝纤尘。寸步有闲处，百年无到人。
禁林寒对望，太华净相邻。谁与群峰并，祥云瑞露频。
对面浮世隔，垂帘到老闲。烟云与尘土，寸步不相关。
喜到重湖北，孤州横晚烟。鹭衔鱼入寺，鸦接饭随船。
浪高风力大，挂席亦言迟。及到堪忧处，争如未济时。
动步忧多事，将行问四邻。深山不畏虎，当路却防人。
豪富田园废，疲羸屋舍新。自惭为旅客，无计避烟尘。
泽国云千片，湘江竹一竿。时明未忍别，犹待计穷看。
戏鹭飞轻雪，惊鸿叫乱烟。晚秋红藕里，十宿寄渔船。
四远参寻遍，修行却不行。耳边无俗语，门外是前生。
塔见移来影，钟闻过去声。一斋唯默坐，应笑我营营。
忆昔与吾师，山中静论时。总无方是法，难得始为诗。
冻犬眠干叶，饥禽啄病梨。他年白莲社，犹许重相期。
曾居五老峰，所得共谁同。才大天全与，吟精楚欲空。
客来庭减日，鸟过竹生风。早晚摇轻拂，重归瀑布中。
独上上方上，立高聊称心。气冲云易黑，影落县多阴。
有云草不死，无风松自吟。会当求大药，他日复追寻。
常贵西山鸟，衔恩在玉堂。语传明主意，衣拂美人香。
缓步寻珠网，高飞上画梁。长安频道乐，何日从君王。
秋江清浅时，鱼过亦频窥。却为分明极，翻成所得迟。
共贺登科后，明宣入紫宸。又看重试榜，还见苦吟人。
此得名浑别，归来话亦新。分明一枝桂，堪动楚江滨。
千年松绕屋，半夜雨连溪。邛蜀路无限，往来琴独携。
岛屿分诸国，星河共一天。长安却回日，松偃旧房前。
海气蒸鼙软，江风激箭偏。罢郎吟乱里，帝远岂知贤。
落叶溅吟身，会棋云外人。海枯搜不尽，天定著长新。
不寐清人眼，移栖湿鹤毛。露华台上别，吟望十年劳。
泉齐岭鸟飞，雨熟荔枝肥。南斗看应近，北人来恐稀。
踏月趋金阙，拂云看御题。飞鸣岂回顾，独鹤困江泥。
奉诏向军前，朱袍映雪鲜。河桥吹角冻，岳月卷旗圆。
海岳两无边，去来都偶然。齿因吟后冷，心向静中圆。
诗道世难通，归宁楚浪中。早程残岳月，夜泊隔淮钟。
一镜随双鬓，全家老半峰。无成来往过，折尽谢亭松。
吏瘦餐溪柏，身羸凭海槎。满朝吟五字，应不老烟霞。
山亦怀恩地，高禽尽下飞。吏穿霞片望，僧扫月棱归。
省拜墀烟近，林居玉漏微。曾令驻锡话，聊用慰攀依。
川上值楼开，寒山四面来。竹吹人语远，峰碍鸟飞回。
散花留内殿，宫女梦谈禅。树杪开楼锁，云中认岳莲。
开门风雪顶，上彻困飞禽。猿戏青冥里，人行紫阁阴。
海浪南曾病，河冰北苦游。归来诸弟子，白遍后生头。
携文过水宿，拂席四廊尘。坠果敲楼瓦，高萤映鹤身。
点灯吹叶火，谈佛悟山人。尽有栖霞志，好谋三教邻。
手植知何代，年齐偃盖松。结根生别树，吹子落邻峰。
北梦风吹断，江边处士亭。吟生万井月，见尽一天星。
浪静鱼冲锁，窗高鹤听经。东西渺无际，世界半沧溟。
门摇枯苇影，落日共鸥归。园近鹿来熟，江寒人到稀。
片云穿塔过，枯叶入城飞。翻怕宾鸿至，无才动礼闱。
旧真悬石壁，衰发落铜刀。卧听晓耕者，与师知苦劳。
天寒高木静，一磬隔川闻。鼎水看山汲，台香扫雪焚。
鹤归惟认刹，僧步不离云。石室开禅后，轮珠谢圣君。
谁寄湘南信，阴窗砚起津。烧痕碑入集，海角寺留真。
远近众心归，居然占翠微。展经猿识字，听法虎知非。
泉注城池梦，霞生侍卫衣。玄机不可学，何似总无机。
禁院对生台，寻师到绿槐。寺高猿看讲，钟动鸟知斋。
佛亦遇艰难，重兴叠废坛。偃松枝旧折，画竹粉新干。
云州三万骑，南走疾飞鹰。回碛星低雁，孤城月伴僧。
半空飞雪化，一道白云流。若次江边邑，宗诗为遍搜。
御沟临岸行，远岫见云生。松下度三伏，磬中销五更。
栈阁交冰柱，耕樵隔日轮。此中栖息者，不识两京尘。
返照塔轮边，残霖滴几悬。夜寒吟病甚，秋健讲声圆。
县清江入峡，楼静雪连村。莫隐匡山社，机云受晋恩。
月白吟床冷，河清直印闲。唐封三万里，人偃翠微间。
半锡探寒流，别师猿鹤洲。二三更后雨，四十字边秋。
立塞吟霞石，敲鼙看雪楼。扶亲何处隐，惊梦入嵩丘。
违拜旆旗前，松阴路半千。楼冲高雪会，驿闭乱云眠。
窦岭吟招隐，新诗满集贤。白衫春絮暖，红纸夏云鲜。
王屋峭难名，三刀梦四更。日升当地缺，星尽未天明。
极南极北游，东泛复西流。行匝中华地，魂销四海秋。
晓起磬房前，真经诵百篇。漱流星入齿，照镜石差肩。
静闭街西观，存思海上仙。闲听说五岳，穷遍一根莲。
印床寒鹭宿，壁记醉僧书。堂下诸昆在，无妨候起居。
青门冢前别，道路武关西。有寺云连石，无僧叶满溪。
远照雁行细，寒条狖挂虚。分泉煎月色，忆就茗林居。
南北飞山雪，万片寄相思。东西曲流水，千声泻别离。
印茶泉绕石，封国角吹楼。远宦有何兴，贫兄无计留。
竹房开处峭，迥挂半山灯。石磬敲来穴，不知何代僧。
郡清官舍冷，枕席溅山泉。药气来人外，灯光到鹤边。
野人居止处，竹色与山光。留客羞蔬饭，洒泉开草堂。
山顶绝茅居，云泉绕枕虚。烧移僧影瘦，风展鹭行疏。
八水皆知味，诸翁尽得名。常论冰井近，莫便厌浮生。
别来山已破，住处月为邻。几绕庭前树，于今四十春。
一第人皆得，先生岂不销。位卑终蜀士，诗绝占唐朝。
旅葬新坟小，魂归故国遥。我来因奠洒，立石用为标。
九十日秋色，今秋已半分。孤光吞列宿，四面绝微云。
夜水笔前澄，时推外学能。书成百个字，庭转几遭灯。
旅馆候天曙，整车趋远程。几处晓钟断，半桥残月明。
沙上鸟犹在，渡头人未行。去去古时道，马嘶三两声。
上山下山去，千里万里愁。树色野桥暝，雨声孤馆秋。
南北眼前道，东西江畔舟。世人重金玉，无金徒远游。
不信最清旷，及来愁已空。数点石泉雨，一溪霜叶风。
业在有山处，道成无事中。酌尽一尊酒，病夫颜亦红。
路傍古时寺，寥落藏金容。破塔有寒草，坏楼无晓钟。
凤髻随秋草，鸾舆入暮山。恨多留不得，悲泪满龙颜。
茫茫驱一马，自叹又何之。出郭见山处，待船逢雨时。
晓鸡鸣野店，寒叶堕秋枝。寂寞前程去，闲吟欲共谁。
故园何日到，旧友几时逢。欲作还家梦，青山一万重。
松门一径微，苔滑往来稀。半夜闻钟后，浑身带雪归。
问寒僧接杖，辨语犬衔衣。又是安禅去，呼童闭竹扉。
地寒乡思苦，天暮角声悲。却被交亲笑，封侯未有期。
深山道者家，门户带烟霞。绿缀沿岩草，红飘落水花。
半庭栽小树，一径扫平沙。往往溪边坐，持竿到日斜。
年如流去水，山似转来蓬。尽日都无事，安禅石窟中。
砌觉披秋草，床惊倒古琴。更闻邻舍说，一只鹤来寻。
趋名逐利身，终日走风尘。还到水边宅，却为山下人。
僧教开竹户，客许戴纱巾。且喜琴书在，苏生未厌贫。
寂寞邛城夜，寒塘对庾楼。蜀关蝉已噪，秦树叶应秋。
道路连天远，笙歌到晓愁。不堪分袂后，残月正如钩。
长安多路岐，西去欲何依。浮世只如此，旧山长忆归。
负郭有田在，年年长废耕。欲磨秋镜净，恐见白头生。
未作一旬别，已过千里程。不知书与剑，十载两无成。
几度作游客，客行长苦辛。愁看函谷路，老尽布衣人。
岁远关犹固，时移草亦春。何当名利息，遣此绝征轮。
几经他国岁，已减故乡人。回首长安道，十年空苦辛。
独酌几回醉，此愁终不销。犹残鸡与犬，驱去住山椒。
贵贱各扰扰，皆逢朝市间。到此马无迹，始知君独闲。
洞庭雪不下，故国草应春。三月烟波暖，南风生绿蘋。
每岁有人在，何时无马行。应随尘与土，吹满洛阳城。
星汉欲沈尽，谁家砧未休。忽闻凉雁至，如报杜陵秋。
千树又黄叶，几人新白头。洞庭今夜客，一半却登舟。
潺潺伊洛河，寂寞少恩波。銮驾久不幸，洛阳春草多。
东风吹草色，空使客蹉跎。不设太平险，更应游子多。
几伤行处泪，一曲醉中歌。尽向青门外，东随渭水波。
僻地好泉石，何人曾陆沈。不知青嶂外，更有白云深。
因此见乔木，几回思旧林。殷勤猿与鸟，唯我独何心。
到此绝车轮，萋萋草树春。青山如有利，白石亦成尘。
水阔应无路，松深不见人。如知巢与许，千载迹犹新。
南渡人来绝，喧喧雁满沙。自生江上月，长有客思家。
扰扰浮梁路，人忙月自闲。去年为塞客，今夜宿萧关。
辞国几经岁，望乡空见山。不知江叶下，又作布衣还。
乱峰连叠嶂，千里绿峨峨。蜀国路如此，游人车亦过。
远烟当驿敛，骤雨逐风多。独忆紫芝叟，临风歌旧歌。
蜀国少平地，方思京洛间。远为千里客，来度百牢关。
何当开此镜，即见发如丝。白日急于水，少年能几时。
每逢芳草处，长返故园迟。所以多为客，蹉跎欲怨谁。
昔时颜未改，浮世路多新。且脱衣沽酒，终南山欲春。
草堂前有山，一见一相宽。处世贵僧静，青松因岁寒。
他山逢旧侣，尽日话长安。所以闲行迹，千回绕药栏。
独令高韵在，谁感隙尘深。应是南风曲，声声不合今。
何处有明月，访君听远风。相将归未得，各占石岩东。
古来利与名，俱在洛阳城。九陌鼓初起，万车轮已行。
周秦时几变，伊洛水犹清。二月中桥路，鸟啼春草生。
离家凡几宵，一望一寥寥。新魄又将满，故乡应渐遥。
远天明月出，照此谁家楼。上有罗衣裳，凉风吹不休。
到此溪亭上，浮生始觉非。野僧还惜别，游客亦忘归。
月满千岩静，风清一磬微。何时脱尘役，杖履愿相依。
人皆言子屈，独我谓君非。明主既难谒，青山何不归。
楚国多春雨，柴门喜晚晴。幽人临水坐，好鸟隔花鸣。
野色临空阔，江流接海平。门前到溪路，今夜月分明。
远声霜后树，秋色水边村。野径无来客，寒风自动门。
古井碧沈沈，分明见百寻。味甘传邑内，脉冷应山心。
圆入月轮净，直涵峰影深。自从仙去后，汲引到如今。
飘飘云外者，暂宿聚仙堂。半夜人无语，中宵月送凉。
鹤归高树静，萤过小池光。不得多时住，门开是事忙。
照墙灯影短，著瓦雪声繁。飘泊仍千里，清吟欲断魂。
碧峰秋寺内，禅客已无情。半顶发根白，一生心地清。
羊公传化地，千古事空存。碑已无文字，人犹敬子孙。
忧来长不寐，往事重思量。清渭几年客，故衣今夜霜。
春风谁识面，水国但牵肠。十二门车马，昏明各自忙。
借问钓鱼者，持竿多少年。眼明汀岛畔，头白子孙前。
逢著南州史，江边哭问君。送终时有雪，归葬处无云。
羁栖亲故少，远别惜清才。天畔出相送，路长知未回。
欲销今日恨，强把异乡杯。君去南堂后，应无客到来。
无语与花别，细看枝上红。明年又相见，还恐是愁中。
令行秋气爽，乐感素风轻。共赏千年圣，长歌四海清。
坐久销银烛，愁多减玉颜。悬心秋夜月，万里照关山。
小山压大山，大山全无力。羞见故乡人，从此投外国。
珍重郭四郎，临行不得别。晓漏动离心，轻车冒残雪。
欲出主人门，零涕暗呜咽。万里隔关山，一心思汉月。
莲舟泛锦碛，极目眺江干。沿流渡楫易，逆浪取花难。
华亭失侣鹤，乘轩宠遂终。三山凌苦雾，千里激悲风。
心危白露下，声断彩弦中。何言斯物变，翻覆似辽东。
金陵已去国，铜梁忽背飞。失路远相送，他乡何日归。
灵关九折险，蜀道二星遥。乘槎若有便，希泛广陵潮。
早秋惊叶落，飘零似客心。翻飞未肯下，犹言惜故林。
石梁高鸟路，瀑水近天河。欲知闻道里，别自有仙歌。
长安朔风起，穷巷掩双扉。新岁明朝是，故乡何路归。
春草绿绵绵，骄骖骤暖烟。微风飘乐韵，半日醉花边。
帝道云龙合，民心草木春。须知烟阁上，一半老儒真。
盛德安疲俗，仁风扇极边。前程问成纪，此去尚三千。
穷达皆由命，何劳发叹声。但知行好事，莫要问前程。
野迥霜先白，庭荒叶自堆。寒暄吟罢后，犹喜话天台。
江南近腊时，已亚雪中枝。一夜欲开尽，百花犹未知。
人情皆共惜，天意欲教迟。莫讶无浓艳，芳筵正好吹。
初闻如自解，及见胜初闻。两鬓堆残雪，一身披断云。
无相景幽远，山屏四面开。凭师领鹤去，待我挂冠来。
药为依时采，松宜绕舍栽。林泉自多兴，不是效刘雷。
天坛云似雪，玉洞水如琴。白云与流水，千载清人心。
恋寝嫌明室，修生愧道书。西峰老僧语，相劝合何如。
家山归未得，又是看春过。老觉光阴速，闲悲世路多。
风和吹岸柳，雪尽见庭莎。欲向东溪醉，狂眠一放歌。
早花微弄色，新酒欲生波。从此唯行乐，闲愁奈我何。
鸟啭风潜息，蜂迟露未干。可容排饮否，兼折赠头冠。
才得归闲去，还教病卧频。无由全胜意，终是负青春。
绿柳渐拂地，黄莺如唤人。方为医者劝，断酒已经旬。
莫倦寻春去，都无百日游。更堪正月过，已是一分休。
泉暖声才出，云寒势未收。晚来重作雪，翻为杏花愁。
点滴无时雨，荒凉满地苔。闲阶一杯酒，惟待故人来。
愁见清明后，纷纷盖地红。惜看难过日，自落不因风。
蝶散馀香在，莺啼半树空。堪悲一尊酒，从此似西东。
每爱江城里，青春向尽时。一回新雨歇，是处好风吹。
相见未逾月，堪悲远别离。非君谁顾我，万里又南之。
携酒复携觞，朝朝一似忙。马谙频到路，僧借旧眠床。
道胜他图薄，身闲白日长。扁舟动归思，高处见沧浪。
醉同华席少，吟访野僧频。寂寂长河畔，荒斋与庙邻。
浮生何苦劳，触事妨行乐。寄语达生人，须知酒胜药。
多谢空门客，时时出草堂。从容非有约，淡薄不相忘。
池映春篁老，檐垂夏果香。西峰正清霁，自与拂吟床。
秋光虽即好，客思转悠哉。去国身将老，流年雁又来。
莫道无幽致，常来到日西。地虽当北阙，天与设东溪。
疏苇寒多折，惊凫去不齐。坐中皆作者，长爱觅分题。
小园吾所好，栽植忘劳形。晚果经秋赤，寒蔬近社青。
竹萝荒引蔓，土井浅生萍。更欲从人劝，凭高置草亭。
石窗灯欲尽，松槛月还明。就枕浑无睡，披衣却出行。
窗外皆连水，杉松欲作林。自怜趋竞地，独有爱闲心。
素壁题看遍，危冠醉不簪。江僧暮相访，帘卷见秋岑。
长安驱驰地，贵贱共悠悠。白日谁相促，劳生自不休。
凤翔双阙晓，蝉噪六街秋。独有南宫客，时来话钓舟。
逸驾秋寻寺，长歌醉望云。高斋纸屏古，尘暗北山文。
鹤立瘦棱棱，髭长白似银。衣冠皆古制，气貌异常人。
听雪添诗思，看山滞酒巡。西峰重归路，唯许野僧亲。
水声茅洞晓，云影石房空。莫学秦时客，音书便不通。
草色衰平野，山阴敛暮尘。却寻苔径去，明月照村邻。
九十日秋色，今宵已半分。孤光含列宿，四面绝纤云。
一声初应候，万木已西风。偏感异乡客，先于离塞鸿。
日斜金谷静，雨过石城空。此处不堪听，萧条千古同。
君与白云邻，生涯久忍贫。姓名高雅道，寰海许何人。
岳气秋来早，亭寒果落新。几回吟石畔，孤鹤自相亲。
寒烛照清夜，笙歌隔藓墙。一从飞燕入，便不见君王。
关河月未晓，行子心已急。佳人无一言，独背残灯泣。
景阳六朝地，运极自依依。一会皆同是，到头谁论非。
高风云影断，微雨菊花明。欲寄东归信，裴回无限情。
鸟与孤帆远，烟和独树低。乡山何处是，目断广陵西。
倚楼高望极，展转念前途。晚叶红残楚，秋江碧入吴。
云中来雁急，天末去帆孤。明月谁同我，悠悠上帝都。
水馆萤交影，霜洲橘委花。何当寻旧隐，泉石好生涯。
街鼓侵人急，西倾日欲斜。黄泉无旅店，今夜宿谁家。
昼灯笼雁塔，夜磬彻渔汀。最爱僧房好，波光满户庭。
塞阔牛羊散，兵休帐幕移。空流陇头水，呜咽向人悲。
海岳南归远，天门北望深。暂为青琐客，难换白云心。
古木闽州道，驱羸落照间。投村碍野水，问店隔荒山。
鬼神寻覆族，宫庙变荒丘。唯有朝台月，千年照戍楼。
谢公遗咏处，池水夹通津。古往人何在，年来草自春。
色宜波际绿，香异雨中新。今日青青意，空悲行路人。
紫府静沈沈，松轩思别吟。水流宁有意，云泛本无心。
一囊穷海没，三藏故园稀。无复天花落，悲风满铁围。
楚岸青枫树，长随送远心。九江春水阔，三峡暮云深。
海国一尺绮，冰壶万缕丝。以君西攀桂，赠此金莲枝。
染水烟光媚，催花鸟语频。高台旷望处，歌咏属诗人。
维舟芦荻岸，离恨若为宽。烟火人家远，汀洲暮雨寒。
青春终日雨，公子莫思晴。任阻西园会，且观南亩耕。
仙坛遗迹在，苔合落花明。绛节何年返，白云终日生。
旋新芳草色，依旧偃松声。欲问希夷事，音尘隔上清。
篱根眠野鹿，池面戏江禽。多谢相留宿，开樽拂素琴。
其谁肯见寻，冷淡少知音。尘土侵闲榻，烟波隔故林。
竹风醒晚醉，窗月伴秋吟。道在唯求己，明时岂陆沈。
闲思王道者，逸格世难群。何处眠青嶂，从来爱白云。
茅舍何寥落，门庭长绿芜。贫来卖书剑，病起忆江湖。
对枕暮山碧，伴吟凉月孤。前贤多晚达，莫叹有霜须。
干禄趋名者，迢迢别故林。春风短亭路，芳草异乡心。
雨过江山出，莺啼村落深。未知将雅道，何处谢知音。
庐山多胜景，偏称二君游。松径苍苔合，花阴碧涧流。
倾壶同坐石，搜句共登楼。莫学天台客，逢山即驻留。
野外登临望，苍苍烟景昏。暖风医病草，甘雨洗荒村。
云散天边野，潮回岛上痕。故人不可见，倚杖役吟魂。
闲吟游古观，静虑相神仙。上景非难度，阴功不易全。
警露精神异，冲天羽翼新。千年一归日，谁识令威身。
舍寐缘孤月，忘形为九秋。垂名如不朽，那恨雪生头。
一宿山前店，旅情安可穷。猿声乡梦后，月影竹窗中。
南楚征途阔，东吴旧业空。虎溪莲社客，应笑此飘蓬。
微风声渐咽，高树血应流。因此频回首，家山隔几州。
丹墀朝退后，静院即冥搜。尽日卷帘坐，前峰当槛秋。
静宜幽鹭立，远称碧波连。送别王孙处，萋萋南浦边。
扁舟倦行役，寂寂宿江干。半夜风雷过，一天星斗寒。
策杖寻幽客，相携入竹扃。野云生晚砌，病鹤立秋庭。
茶美睡心爽，琴清尘虑醒。轮蹄应少到，门巷草青青。
孤舟相忆久，何处倍关情。野渡帆初落，秋风蝉一声。
亦与樵翁约，同游酒市春。白头云水上，不识独醒人。
道德吾君重，含贞本去华。因知炼神骨，何必在烟霞。
读书与磨剑，旦夕但忘疲。傥若功名立，那愁变化迟。
尘从侵砚席，苔任满庭墀。明代搜扬切，升沈莫问龟。
野鸟穿莎径，江云过竹篱。会须明月夜，与子水边期。
耿耿看灯暗，悠悠结梦迟。若无骚雅分，何计达相思。
莎间虫罢响，松顶鹤初惊。因感浮华世，谁怜太古情。
未遂青云志，那堪素发侵。吟余成不寐，彻曙四邻砧。
性拙才非逸，同心友亦稀。风昏秋病眼，霜湿夜吟衣。
片随流水远，色逐断霞空。怅望丛林下，悠悠饮兴穷。
折向离亭畔，春光满手生。群花岂无艳，柔质自多情。
君家池阁静，一到且淹留。坐听蒹葭雨，如看岛屿秋。
杯盘深有兴，吟笑迥忘忧。更爱幽奇处，双双下野鸥。
比鹭行藏别，穿荷羽翼香。双双浴轻浪，谁见在潇湘。
离思春来切，谁能慰寂寥。花飞寒食过，云重楚山遥。
耿耿梦徒往，悠悠鬓易凋。那堪对明月，独立水边桥。
得诗书落叶，煮茗汲寒池。化俗功成后，烟霄会有期。
忽听新蝉发，客情其奈何。西风起槐柳，故国阻烟波。
多难分离久，相思每泪垂。梦归残月晓，信到落花时。
未必乖良会，何当有后期。那堪楼上望，烟水接天涯。
二月正绵绵，离情被尔牵。四郊初过雨，万里正铺烟。
眷恋残花惹，留连醉客眠。飘香是杜若，最忆楚江边。
千家事胜游，景物可忘忧。水国楼台晚，春郊烟雨收。
武陵期已负，巫峡梦终迷。独立销魂久，双双好鸟啼。
山翁期采药，海月伴鸣琴。多谢维舟处，相留接静吟。
虚窗从燕入，坏屐任苔封。几度陪师话，相留到暮钟。
卧病当秋夕，悠悠枕上情。不堪抛月色，无计避虫声。
煎药惟忧涩，停灯又怕明。晓临清鉴里，应有白髭生。
寄宿深山寺，惟逢老病僧。风吹几世树，云暗暮秋灯。
都城分别后，海峤梦魂迷。吟兴疏烟月，边情起鼓鼙。
南陌草争茂，西园花乱飞。期君举杯酒，不醉莫言归。
每恨多流落，吾徒不易亲。相逢千里客，共醉百花春。
小槛山当面，闲阶柳拂尘。何时卜西上，明月桂枝新。
雨余飞絮乱，相别思难任。酒罢河桥晚，帆开烟水深。
蟾宫须展志，渔艇莫牵心。岐路从兹远，双鱼信勿沈。
偶自山僧院，移归傍砌栽。好风终日起，幽鸟有时来。
已是殊乡客，送君重惨然。河桥乍分首，槐柳正鸣蝉。
短棹离幽浦，孤帆触远烟。清朝重文物，变化莫迁延。
默默谁知我，裴回野水边。诗情长若旧，吾事更无先。
芳草人稀地，残阳雁过天。静思吟友外，此意复谁怜。
鼎分天地日，先主力元微。鱼水从相得，山河遂有归。
谁言多难后，重会喜淹留。欲话关河梦，先惊鬓发秋。
浮云空冉冉，远水自悠悠。多谢开青眼，携壶共上楼。
佐邑惭无术，敢言贫与清。风骚谁是主，烟月自关情。
忽起游方念，飘然不可留。未知携一锡，乘兴向何州。
古岸春云散，遥天晚雨收。想应重会面，风月又清秋。
初吟尘虑息，再味古风生。自此寰区内，喧腾二雅名。
浪迹天涯去，南荒必动情。草青虞帝庙，云暗夜郎城。
事简公庭静，开帘暑气中。依经煎绿茗，入竹就清风。
至论招禅客，忘机忆钓翁。晚凉安枕簟，海月出墙东。
旧友青云贵，殊乡素发新。悠悠念行计，难更驻征轮。
旅次经寒食，思乡泪湿巾。音书天外断，桃李雨中春。
欲饮都无绪，唯吟似有因。输他郊郭外，多少踏青人。
寥寥山馆里，独坐酒初醒。旧业多年别，秋霖一夜听。
砌蛩声渐息，窗烛影犹停。早晚无他事，休如泛水萍。
静虑同搜句，清神旋煮茶。唯忧晓鸡唱，尘里事如麻。
翠色晴来近，长亭路去遥。无人折烟缕，落日拂溪桥。
广陵寒食夜，豪贵足佳期。紫陌人归后，红楼月上时。
绮罗香未歇，丝竹韵犹迟。明日踏青兴，输他轻薄儿。
何处怀君切，令人欲白头。偶寻花外寺，独立水边楼。
不得论休戚，何因校献酬。吟余兴难尽，风笛起渔舟。
相送烟汀畔，酒阑登小舟。离京梅雨歇，到邑早蝉秋。
高秋水村路，隔岸见人家。好是经霜叶，红于带露花。
洞隐红霞外，房开碧嶂根。昔年同炼句，几夜共听猿。
羡君乘紫诏，归路指通津。鼓棹烟波暖，还京雨露新。
知君别家后，不免泪沾襟。芳草千里路，夕阳孤客心。
花飞当野渡，猿叫在烟岑。霄汉知音在，何须恨陆沈。
童稚亲儒墨，时平喜道存。酬身指书剑，赋命委乾坤。
秋爽鼓琴兴，月清搜句魂。与君同此志，终待至公论。
巨浸常牵梦，云游岂觉劳。遥空收晚雨，虚阁看秋涛。
病后倦吟啸，贫来疏友朋。寂寥元合道，未必是无能。
乡里梦渐远，交亲书未通。今宵见圆月，难坐冷光中。
宿投林下寺，中夜觉神清。磬罢僧初定，山空月又生。
笼灯吐冷艳，岩树起寒声。待晓红尘里，依前冒远程。
绿藓深迎步，红霞烂满衣。洞天应不远，鸾鹤向人飞。
长笛起谁家，秋凉夜漏赊。一声来枕上，孤客在天涯。
月出沙汀冷，风高苇岸秋。回期端的否，千里路悠悠。
欲问当年事，耕人都不知。空余堤上柳，依旧自垂丝。
潺潺青嶂底，来处一何长。漱石苔痕滑，侵松鹤梦凉。
见说灵泉好，潺湲兴莫穷。谁当秋霁后，独听月明中。
还往多名士，编题尚古风。宦途知此味，能有几人同。
别后音尘断，相逢又共吟。雪霜今日鬓，烟月旧时心。
经年离象魏，孤宦在南荒。酒醒公斋冷，雨多归梦长。
年年二月暮，散乱杂飞花。雨过微风起，狂飘千万家。
一种和风至，千花未放妍。草心并柳眼，长是被恩先。
阴去为膏泽，晴来媚晓空。无心亦无滞，舒卷在东风。
随缘驻瓶锡，心已悟无生。默坐烟霞散，闲观水月明。
竹深风倍冷，堂迥磬偏清。愿作传灯者，忘言学净名。
折花闲立久，对酒远情多。今夜孤亭梦，悠扬奈尔何。
少长在维扬，依然认故乡。金陵佳丽地，不道少风光。
稍望吴台远，行登楚塞长。殷勤语江岭，归梦莫相妨。
久别魂空断，终年道不行。殷勤云上雁，为过历阳城。
仲春初四日，春色正中分。绿野徘徊月，晴天断续云。
燕飞犹个个，花落已纷纷。思妇高楼晚，歌声不可闻。
贱子乖慵性，频为省直牵。交亲每相见，多在相门前。
君独疏名路，为郎过十年。炎风久成别，南望思悠然。
闻道经行处，山前与水阳。磬声深小院，灯影迥高房。
暑服道情出，烟街薄暮还。风清飘短袂，马健弄连环。
久作他乡客，深惭薄宦非。不知云上雁，何得每年归。
夜静声弥怨，天空影更微。往年离别泪，今夕重沾衣。
过社纷纷燕，新晴淡淡霞。京都盛游观，谁访子云家。
征虏亭边月，鸡鸣伴客行。可怜何水部，今事谢宣城。
风物聊供赏，班资莫系情。同心不同载，留滞为浮名。
江上多离别，居人夜捣衣。拂砧知露滴，促杵恐霜飞。
漏转声频断，愁多力自微。裁缝依梦见，腰带定应非。
别念纷纷起，寒更故故迟。情人如不醉，定是两相思。
独鸟飞天外，闲云度陇头。姓名君莫问，山木与虚舟。
别后官三改，年来岁六周。银钩无一字，何以缓离愁。
柳谷供诗景，华阳契道情。金门容傲吏，官满且还城。
贾傅南迁久，江关道路遥。北来空见雁，西去不如潮。
聚散纷如此，悲欢岂易齐。料君残酒醒，还听子规啼。
赋分多情客，经年去国心。疏钟寒郭晚，密雪水亭深。
别路吴将楚，离忧弟与兄。断云惊晚吹，秋色满孤城。
信远鸿初下，乡遥月共明。一枝栖未稳，回首望三京。
鹭立低枝晚，风惊折叶秋。赠君须种取，不必树忘忧。
七夕雨初霁，行人正忆家。江天望河汉，水馆折莲花。
松节凌霜久，蓬根逐吹频。群生各有性，桃李但争春。
旧族知名士，朱衣宰楚城。所嗟吾道薄，岂是主恩轻。
战鼓何时息，儒冠独自行。此心多感激，相送若为情。
世乱离情苦，家贫色养难。水云孤棹去，风雨暮春寒。
想忆看来信，相宽指后期。殷勤手中柳，此是向南枝。
下国兵方起，君家义独闻。若为轻世利，归去卧溪云。
酌酒围炉久，愁襟默自增。长年逢岁暮，多病见兵兴。
之子有雄文，风标秀不群。低飞从墨绶，逸志在青云。
柳色临流动，春光到县分。贤人多静理，未爽醉醺醺。
我重朱夫子，依然见古人。成名无愧色，得禄及慈亲。
世乱方多事，年加易得愁。政成频一醉，亦未减风流。
解缆垂杨绿，开帆宿鹭飞。一朝吾道泰，还逐落潮归。
拂榻安棋局，焚香戴道冠。望君殊不见，终夕凭栏干。
药圃分轻绿，松窗起细声。养高宁厌病，默坐对诸生。
珍重还京使，殷勤话故人。别离长挂梦，宠禄不关身。
趣向今成道，声华旧绝尘。莫嗟客鬓老，诗句逐时新。
柳影连彭泽，湖光接庾楼。承明须再入，官满莫淹留。
请以端溪润，酬君水玉明。方圆虽异器，功用信俱呈。
夜静群动息，翩翩一雁归。清音天际远，寒影月中微。
何处云同宿，长空雪共飞。阳和常借便，免与素心违。
繁阴连曙景，瑞雪洒芳辰。势密犹疑腊，风和始觉春。
湖上一阳生，虚亭启高宴。枫林烟际出，白鸟波心见。
劲节生宫苑，虚心奉豫游。自然名价重，不羡渭川侯。
细韵风中远，寒青雪后浓。繁阴堪避雨，效用待东封。
碧草垂低岸，东风起细波。横汾从游宴，何谢到天河。
昨朝才解冻，今日又开花。帝力无人识，谁知玩物华。
落日照平流，晴空万里秋。轻明动枫叶，点的乱沙鸥。
往事皆陈迹，清香亦暗衰。相看宜自喜，双鬓合垂丝。
禁省繁华地，含芳自一时。雪英开复落，红药植还移。
静想分今昔，频吟叹盛衰。多情共如此，争免鬓成丝。
谿路向还背，前山高复重。纷披红叶树，间断白云峰。
宿露沾犹重，朝阳照更明。长和菊花酒，高宴奉西清。
素艳拥行舟，清香覆碧流。远烟分的的，轻浪泛悠悠。
九月三十日，独行梁宋道。河流激似飞，林叶翻如扫。
今夕拜新月，沈沈禁署中。玉绳疏间彩，金掌静无风。
节换知身老，时平见岁功。吟看北墀暝，兰烬坠微红。
曲池鱼自乐，丛桂鸟频吟。今日中兴运，犹怀翰墨林。
瓜步妖氛灭，昆冈草树青。终朝空望极，今日送君行。
物性虽摇落，人心岂变衰。唱酬胜笛曲，来往韵朱丝。
井梧纷堕砌，寒雁远横空。雨久莓苔紫，霜浓薜荔红。
旌旗赴天台，溪山晓色开。万家悲更喜，迎佛送如来。
正是花时节，思君寝复兴。市沽终不醉，春梦亦无凭。
岳面悬清雨，河心走浊冰。东门一条路，离恨正相仍。
素艳今无几，朱颜亦自衰。树将人共老，何暇更悲丝。
莫向阶前老，还同镜里衰。更应怜堕叶，残吹挂虫丝。
光彻离襟冷，声符别管清。那堪还目此，两地倚楼情。
离情折杨柳，此别异春哉。含露东篱艳，泛香南浦杯。
万物中萧洒，修篁独逸群。贞姿曾冒雪，高节欲凌云。
细韵风初发，浓烟日正曛。因题偏惜别，不可暂无君。
送人多折柳，唯我独吟松。若保岁寒在，何妨霜雪重。
随阳来万里，点点度遥空。影落长江水，声悲半夜风。
残秋辞绝漠，无定似惊蓬。我有离群恨，飘飘类此鸿。
露垂群木润，泉落一岩清。此景关吾事，通宵寐不成。
先生双鬓华，深谷卧云霞。不伐有巢树，多移无主花。
雪尽翻风暖，寒收度月凉。直应到秋日，依旧返潇湘。
雨余沙草绿，云散岸峰青。谁共观明月，渔歌夜好听。
海云添晚景，山瘴灭晴晖。相忆吟偏苦，不堪书信稀。
深山宜避暑，门户映岚光。夏木荫溪路，昼云埋石床。
渡口树冥冥，南山渐隐青。渔舟归旧浦，鸥鸟宿前汀。
长松寒倚谷，细草暗连溪。久立无人事，烟霞归路迷。
百尺松当户，千年鹤在巢。知君于此景，未欲等闲抛。
欲访惭多事，相思恨隔年。终期息尘虑，接话虎溪边。
远汀排晚树，深浦漾寒鸿。吟罢慵回首，此情谁与同。
谷口何时住，烟霞一径深。水声离远洞，山色出疏林。
雪彩从沾鬓，年光不计心。自言人少到，犹喜我来寻。
掩关苔满地，终日坐腾腾。暑气冷衣葛，暮云催烛灯。
曾于尘里望，此景在烟霄。岩静水声近，山深暑气遥。
拥锡南游去，名香几处焚。别来无远信，多恐在深云。
久与乡关阻，风尘损旧衣。水思和月泛，山忆共僧归。
林想添邻舍，溪应改钓矶。弟兄无苦事，不用别庭闱。
新秋初雨后，独立对遥山。去鸟望中没，好云吟里还。
长年惭道薄，明代取身闲。从有西征思，园林懒闭关。
旧山临海色，归路到天涯。此别各多事，重逢是几时。
江行晴望远，岭宿夜吟迟。珍重南方客，清风失所思。
偶爱春山住，因循值暑时。风尘非所愿，泉石本相宜。
坐久松阴转，吟余蝉韵移。自惭疏野甚，多失故人期。
瘴烟迷海色，岭树带猿声。独向山家宿，多应乡思生。
石径逢僧出，山床见鹤移。贫斋有琴酒，曾许月圆期。
烟霞多放旷，吟啸是寻常。猿共摘山果，僧邻住石房。
蹑云双屐冷，采药一身香。我忆相逢夜，松潭月色凉。
吟里落秋叶，望中生暮云。孤怀谁慰我，夕鸟自成群。
别业五湖上，春残去路赊。还寻旧山水，重到故人家。
门径掩芳草，园林落异花。君知钓矶在，犹喜有生涯。
高楼临古岸，野步晚来登。江水因寒落，山云为雪凝。
远村虽入望，危槛不堪凭。亲老未归去，乡愁徒自兴。
草堂南涧边，有客啸云烟。扫叶林风后，拾薪山雨前。
野桥通竹径，流水入芝田。琴月相亲夜，更深恋不眠。
五斗嫌腰折，朋山刺眼新。善辞如复我，四海五湖身。
尽日行方半，诸山直下看。白云随步起，危径极天盘。
瀑顶桥形小，溪边店影寒。往来空太息，玄鬓改非难。
常记游灵境，道人情不低。岩房容偃息，天路许相携。
霞散曙峰外，虹生凉瀑西。何当尘役了，重去听猿啼。
高钟疑到月，远烧欲连星。因共真僧话，心中万虑宁。
人异发常绿，草灵秋不干。无由此栖息，魂梦在长安。
神清峰顶立，衣冷瀑边吟。应笑干名者，六街尘土深。
秋是忆山日，禅窗露洒余。几悬华顶梦，应寄沃洲书。
风月资吟笔，杉篁笼静居。满城谁不重，见著紫衣初。
节高终不起，死恋九华山。圣主情何切，孤云性本闲。
名传中国外，坟在乱松间。依约曾栖处，斜阳鸟自还。
孤馆宿漳浦，扁舟离洞庭。年年当此际，那免鬓凋零。
薄雾笼寒径，残风恋绿萝。金乌兼玉兔，年几奈公何。
半已化为石，有灵通碧湘。生逢尧雨露，老直汉风霜。
寒冲山影岸，清绕荻花洲。尽是朝宗去，潺潺早晚休。
初晴岩翠滴，向晚树阴凉。别有堪吟处，相留宿草堂。
新霜染枫叶，皎月借芦花。废宅寒塘水，荒坟宿草烟。
云湿幽崖滑，风梳古木香。晴空聊纵目，杳杳极穷荒。
独夜思君切，无人知此情。沧州归未得，华发别来生。
孤馆木初落，高空月正明。远书多隔岁，独念没前程。
拂尘开素匣，有客独伤时。古调俗不乐，正声君自知。
韶也命何奇，生前与世违。贫栖古梵刹，终著旧麻衣。
高奇一百篇，造化见工全。积思游沧海，冥搜入洞天。
何人见植初，老树梵王居。山鬼暗栖托，樵夫难破除。
声高秋汉迥，影倒月潭虚。尽日无僧倚，清风长有余。
又是秋残也，无聊意若何。客程江外远，归思夜深多。
帘卷竹轩清，四邻无语声。漏从吟里转，月自坐来明。
春老雪犹重，沙寒草不深。如何驱匹马，向此独闲吟。
松夹莓苔径，花藏薜荔篱。卧云情自逸，名姓厌人知。
殊乡会面时，辛苦两情知。有志年空过，无媒命共奇。
卖药唯供酒，归舟只载琴。遥知明月夜，坐石自开襟。
一瓶离日外，行指赤城中。去自重云下，来从积水东。
远色千樯岸，愁声一笛村。如何遣怀抱，诗毕自开尊。
渡溪溪水急，水溅罗衣湿。日暮犹未归，盈盈水边立。
白日人稀到，帘垂道院深。雨苔生古壁，雪雀聚寒林。
忘虑凭三乐，消闲信五禽。谁知是官府，烟缕满炉沈。
公居门馆静，旅寄万州城。山共秋烟紫，霜并夜月清。
永日无他念，孤清吏隐心。竹声并雪碎，溪色共烟深。
数息闲凭几，缘情默寄琴。谁知同寂寞，相与结知音。
行过武宁县，初晴物景和。岸回惊水急，山浅见天多。
琴阮资清格，冠簪养素风。烟霄半知足，吏隐少相同。
迥砌滋苍藓，幽窗伴素琴。公余时引步，一径静中深。
寂寂苍苔满，沈沈绿草滋。繁华非此日，指辇竞何辞。
朝发铁麟驿，夕宿金河戍。奔波急王程，一日千里路。
但见容鬓改，不知岁华暮。悠悠沙漠行，王事弥多故。
一朝入紫宫，万古遗芳尘。至今溪边花，不敢娇青春。
春江正渺渺，送别两依依。烟里棹将远，渡头人未归。
渔家侵叠浪，岛树挂残晖。况入湖湘路，那堪花乱飞。
数点当秋霁，不知何处峰。更无声接续，空有影相随。
打起黄莺儿，莫教枝上啼。啼时惊妾梦，不得到辽西。
迎风俱似雪，映绮共如霞。今宵二神女，并在一仙家。
丹籍生涯浅，黄泉归路深。不及江陵树，千秋长作林。
二八如同雪，三春类早花。分行向烛转，一种逐风斜。
早时歌扇薄，今日舞衫长。不应令曲误，持此试周郎。
落日明歌席，行云逐舞人。江前飞暮雨，梁上下轻尘。
南国佳人至，北堂罗荐开。长裙随凤管，促柱送鸾杯。
云光身后落，雪态掌中回。到愁金谷晚，不怪玉山颓。
秋至皆零落，凌波独吐红。托根方得所，未肯即随风。
妾妒今应改，君恩昔未平。寄语临邛客，何时作赋成。
图画失天真，容华坐误人。君恩不可再，妾命在和亲。
泪点关山月，衣销边塞尘。一闻阳鸟至，思绝汉宫春。
昔日同飞燕，今朝似伯劳。情深争掷果，宠罢怨残桃。
留滞边庭久，归思岁月赊。黄云同入塞，白首独还家。
宛马随秦草，胡人问汉花。还伤李都尉，独自没黄沙。
双燕今朝至，何时发海滨。窥檐向人语，如道故乡春。
徒闻管弦切，不见舞腰回。赖有歌梁合，尘飞一半来。
花寒未聚蝶，色艳已惊人。悬知陌上柳，应妒手中春。
懒寄云中服，慵开海上封。年年得衣惯，且试莫裁缝。
举眼无相识，路逢皆异人。唯有梅将李，犹带故乡春。
湖北雨初晴，湖南山尽见。岩岩石帆影，如得海风便。
共列中台贵，能齐物外心。回车青阁晚，解带碧芳深。
画阁余寒在，新年旧燕归。梅花犹带雪，未得试春衣。
艳色随朝露，馨香逐晚风。何须待零落，然后始知空。
漠漠复霏霏，为君垣上衣。昭阳辇下草，应笑此生非。
寒更传唱晚，清镜览衰颜。隔牖风惊竹，开帘雪满山。
归来无所利，骨肉亦不喜。黄犬却有情，当门卧摇尾。
江畔送行人，千山生暮氛。谢安团扇上，为画敬亭云。
离亭饯落晖，腊酒减征衣。岁晚烟霞重，川寒云树微。
戎装千里至，旧路十年归。还似汀洲雁，相逢又背飞。
石室寒飙警，孙枝雅器裁。坐来山水操，弦断吊尘埃。
遇人多物役，听鸟时幽音。何必沧浪水，庶兹浣尘襟。
日斜宾馆晚，春轻麦候初。檐暄巢幕燕，池跃戏莲鱼。
石声随流响，桐影傍岩疏。谁能千里外，独寄八行书。
九十九冈遥，天寒雪未消。羸童牵瘦马，不敢过危桥。
驻马高溪侧，旅人千里情。雁山山下水，还作此泉声。
天阔衔江雨，冥冥上客衣。潭清鱼可数，沙晚雁争飞。
温谷春生至，宸游近甸荣。云随天上转，风入御筵轻。
翠盖浮佳气，朱楼依太清。朝臣冠剑退，宫女管弦迎。
自从别銮殿，长门几度春。不知金屋里，更贮若为人。
轮如明月尽，罗似薄云穿。无由重掩笑，分在秋风前。
万事皆零落，平生不可思。惟余酒中趣，不减少年时。
烛与人相似，通宵遽白煎。不应须下泪，只是为人然。
自君之出矣，梁尘静不飞。思君如满月，夜夜减容辉。
故国归路赊，春晚在天涯。明月夜来梦，碧山秋到家。
巴江猿啸苦，响入客舟中。孤枕破残梦，三声随晓风。
连云波澹澹，和雾雨濛濛。巫峡去家远，不堪魂断空。
白马三军客，青娥十载思。玉庭霜落夜，罗幌月明时。
斜日空庭暮，幽闺积恨盈。细风吹帐冷，微月度窗明。
怨坐啼相续，愁眠梦不成。调琴欲有弄，畏作断肠声。
露白草犹青，淮舟倚岸停。风帆几处客，天地两河星。
树静禽眠草，沙寒鹿过汀。明朝谁结伴，直去泛沧溟。
天淡雨初晴，游人恨不胜。乱山啼蜀魄，孤棹宿巴陵。
日晚宜春暮，风软上林朝。对酒近初节，开楼荡夜谣。
石桥通小涧，竹路上青霄。持底谁见许，长愁成细腰。
松杉寒更茂，岚霭昼还开。欲续丰碑语，含毫恨不才。
修径投幽隐，轻裘怯暮寒。闲僧能解榻，倦客得休鞍。
天若无雪霜，青松不如草。地若无山川，何人重平道。
午醉醒来晚，无人梦自惊。夕阳如有意，长傍小窗明。
水净苔生发，山寒树著衣。如何方广寺，千古去人稀。
刺举官犹屈，风谣政已成。行看换龟组，奏最谒承明。
流落同千古，风骚共一源。消凝伤往事，斜日隐颓垣。
马散眠沙碛，兵闲倚戍楼。残阳三会角，吹白旅人头。
穷通皆是运，荣辱岂关身。不愿门前客，看时逢故人。
意气青云里，爽朗烟霞外。不羡一囊钱，唯重心襟会。
秋日并州路，黄榆落故关。孤城吹角罢，数骑射雕还。
帐幕遥临水，牛羊自下山。行人正垂泪，烽火起云间。
卖药唯供酒，归舟只载琴。遥知明月夜，坐石自开襟。
草色孤城外，云阴绝漠中。萧关休叹别，归望在乘骢。
禅宫新歇雨，香阁晚登临。邑树晴光起，川苗佳气深。
暝望香山阁，梯云宿半空。轩窗闭潮海，枕席拂烟虹。
嫩色宜新雨，轻花伴落梅。朝朝倦攀折，征戍几时回。
欲啭声犹涩，将飞羽未调。高风不借便，何处得迁乔。
白露边秋早，皇华戎事催。已推仙省妙，更是幕中才。
出饯倾朝列，深功伫帝台。坐闻长策利，终见勒铭回。
上有千莲叶，服之久不死。山高采难得，叹息徒仰止。
树绕圆潭密，云横叠障孤。谁怜后时者，六月未南图。
游女泛江晴，莲红水复清。竞多愁日暮，争疾畏船倾。
波动疑钗落，风生觉袖轻。相看未尽意，归浦棹歌声。
云夕荆台暗，风秋郢路寒。客心一如此，谁复采芳兰。
霜明松岭晓，花暗竹房春。亦有栖闲意，何年可寄身。
分手怨河梁，南征历汉阳。江山追宋玉，云雨梦襄王。
魏王铜雀妓，日暮管弦清。一见西陵树，心悲舞不成。
远近浊河流，出没青山峰。伫想空不极，怀古怅无从。
为礼依天象，周旋逐月成。教人三让美，为客一宵生。
托根虽异所，飘叶早相依。因风若有便，更共入云飞。
城外升山寺，城中望宛然。及登无半日，欲到已经年。
去国投兹土，编茅隐旧踪。年年秋水上，独对数株松。
握笔题诗易，荷戈征戍难。惯从鸳被暖，怯向雁门寒。
偶来松树下，高枕石头眠。山中无历日，寒尽不知年。
孤城漏未残，徒侣拂征鞍。洛北去愁远，淮南归梦阑。
石沈辽海阔，剑别楚山长。会合知无日，离心满夕阳。
雨滴空阶晓，无心换夕香。井梧花落尽，一半在银床。
汤周二大仙，庐此得升天。风俗因兴庙，春秋不记年。
锦云张紫盖，琴溜泻鸣泉。丹灶犹存鼎，仙花发故园。
拔地山峦秀，排空殿阁斜。云供数州雨，树献九天花。
澄波涵万象，明镜泻天色。有时乘月来，赏咏还自适。
此别难重陈，花飞复恋人。来时梅覆雪，去日柳含春。
旧宠悲秋扇，新恩寄早春。聊题一片叶，将寄接流人。
流水何太急，深宫尽日闲。殷勤谢红叶，好去到人间。
路扫饥寒迹，天哀志气人。休零离别泪，携手入西秦。
霭霭芳春朝，雪絮起青条。或值花同舞，不因风自飘。
侯门初拥节，御苑柳丝新。不是悲殊命，唯愁别近亲。
黄莺迁古木，朱履从清尘。想到千山外，沧江正暮春。
昨夜巫山中，失却阳台女。朝来香阁里，独伴楚王语。
平生偏好酒，劳尔劝吾餐。但得杯中满，时光度不难。
此君临此池，枝低水相近。碧色绿波中，日日流不尽。
沙头一水禽，鼓翼扬清音。只待高风便，非无云汉心。
弃置今何道，当时且自亲。还将旧来意，怜取眼前人。
谁家少年儿，心中暗自欺。不道终不可，可即恐郎知。
白露湿庭砌，皓月临前轩。此时去留恨，含思独无言。
歌扇向陵开，齐行奠玉杯。舞时飞燕列，梦里片云来。
月色空余恨，松声莫更哀。谁怜未死妾，掩袂下铜台。
天汉凉秋夜，澄澄一镜明。山空猿屡啸，林静鹊频惊。
所居幸接邻，相见不相亲。一似云间月，何殊镜里人。
丹诚空有梦，肠断不禁春。愿作梁间燕，无由变此身。
年年人自老，日日水东流。庭芳自摇落，永念结中肠。
隙尘何微微，朝夕通其辉。人生各有托，君去独不归。
青林有蝉响，赤日无鸟飞。裴回东南望，双泪空沾衣。
忆昨会诗酒，终日相逢迎。今来成故事，岁月令人惊。
悠悠兰棹晚，渺渺荻花秋。无奈柔肠断，关山总是愁。
黄鸟翻红树，青牛卧绿苔。渚宫歌舞地，轻雾锁楼台。
天汉凉秋夜，澄澄一镜明。山空猿屡啸，林静鹤频惊。
红叶醉秋色，碧溪弹夜弦。佳期不可再，风雨杳如年。
拜月如有词，傍人那得知。归来投玉枕，始觉泪痕垂。
有卖愁仍缓，无时心转伤。故园有虏隔，何处事蚕桑。
日下西塞山，南来洞庭客。晴空白鸟度，万里秋光碧。
多留晋贤醉，早伴舜妃悲。晚岁君能赏，苍苍劲节奇。
双栖绿池上，朝暮共飞还。更忆将雏日，同心莲叶间。
绿英满香砌，两两鸳鸯小。但娱春日长，不管秋风早。
闻道边城苦，今来到始知。羞将门下曲，唱与陇头儿。
根老藏鱼窟，枝低系客舟。萧萧风雨夜，惊梦复添愁。
羞日遮罗袖，愁春懒起妆。易求无价宝，难得有心郎。
枕上潜垂泪，花间暗断肠。自能窥宋玉，何必恨王昌。
旦夕醉吟身，相思又此春。雨中寄书使，窗下断肠人。
莺语惊残梦，轻妆改泪容。竹阴初月薄，江静晚烟浓。
住处虽同巷，经年不一过。清词劝旧女，香桂折新柯。
道性欺冰雪，禅心笑绮罗。迹登霄汉上，无路接烟波。
嫩菊含新彩，远山闲夕烟。凉风惊绿树，清韵入朱弦。
思妇机中锦，征人塞外天。雁飞鱼在水，书信若为传。
雁鱼空有信，鸡黍恨无期。闭户方笼月，褰帘已散丝。
何处同仙侣，青衣独在家。暖炉留煮药，邻院为煎茶。
阶砌乱蛩鸣，庭柯烟露清。月中邻乐响，楼上远山明。
昔去繁霜月，今来苦雾时。相逢仍卧病，欲语泪先垂。
强劝陶家酒，还吟谢客诗。偶然成一醉，此外更何之。
无事乌程县，蹉跎岁月余。不知芸阁吏，寂寞竟何如。
远水浮仙棹，寒星伴使车。因过大雷岸，莫忘八行书。
相看指杨柳，别恨转依依。万里江西水，孤舟何处归。
莫漫恋浮名，应须薄宦情。百年齐旦暮，前事尽虚盈。
携琴上高楼，楼虚月华满。弹著相思曲，弦肠一时断。
妾梦经吴苑，君行到剡溪。归来重相访，莫学阮郎迷。
百尺井栏上，数株桃已红。念君辽海北，抛妾宋家东。
旧国经年别，关河万里思。题诗凭雁翼，望月想蛾眉。
白发愁偏觉，归心梦独知。谁堪离乱处，掩泪向南枝。
凤楼春望好，宫阙一重重。上苑雨中树，终南霁后峰。
水色连天色，风声益浪声。旅人归思苦，渔叟梦魂惊。
举棹云先到，移舟月逐行。旋吟诗句罢，犹见远山横。
桂山留上客，兰室命妖饶。城中画广黛，宫里束纤腰。
舞袖风前举，歌声扇后娇。周郎不须顾，今日管弦调。
非是无人助，意欲自鸣砧。向月怜孤影，承风送迥音。
疑捣双丝练，似奏一弦琴。令君闻独杵，知妾有专心。
福田资象德，圣种理幽薰。不持金作缕，还用彩成文。
夜久孤琴思，风长旅雁哀。非君有秘术，谁照不然灰。
去住俱为客，分悲损性情。共作无期别，谁能访死生。
众美仍罗列，群英已古今。也知生死分，那得不伤心。
谿翁居处静，谿鸟入门飞。早起钓鱼去，夜深乘月归。
近夜山更碧，入林溪转清。不知伏牛事，潭洞何从横。
野岸烟初合，平湖月未生。孤舟屡失道，但听秋泉声。
山头戒坛路，幽映雪岩侧。四面青石床，一峰苔藓色。
松风静复起，月影开还黑。何独乘夜来，殊非昼所得。
石室初投宿，仙翁喜暂容。花源隔水见，洞府过山逢。
素将空意合，净与众流分。每到清宵月，泠泠梦里闻。
灯传三世火，树老万株松。无数烟霞色，空闻昔卧龙。
再寻招隐地，重会息心期。樵客问归日，山僧记别时。
野云阴远甸，秋雨涨前陂。勿谓探形胜，吾今不好奇。
几时休旅食，何夜宿江村。欲识相思苦，空山啼暮猿。
凭高莫送远，看欲断归心。别恨啼猿苦，相思流水深。
翠云南涧影，丹桂晚山阴。若未来双鹄，辽城何更寻。
禅门居此地，瞻望在虚空。水国月未上，苍生如梦中。
旅游无近远，要自别魂销。官柳乡愁乱，春山客路遥。
终南千古后，独尔继卿名。离障非今日，修因是几生。
苦见人间世，思归洞里天。纵令山鸟语，不废野人眠。
冻涧冰难释，秋山日易阴。不知天目下，何处是云林。
漾舟云路客，来过夕阳时。向背堪遗恨，逢迎宿未期。
水容愁暮急，花影动春迟。别后王孙草，青青入梦思。
幽人从远岳，过客爱春山。高驾能相送，孤游且未还。
紫苔封井石，绿竹掩柴关。若到云峰外，齐心去住间。
欲向麻源隐，能寻谢客踪。空山几千里，幽谷第三重。
凉飙乱黄叶，迟客橘阴清。萝径封行迹，云门闭野情。
零林秋露响，穿竹暮烟轻。莫恋幽栖地，怀安却败名。
野客同舟楫，相携复一归。孤烟生暮景，远岫带春晖。
旌旗江上出，花外卷帘空。夜色临城月，春寒度水风。
虽然行李别，且喜语音同。若问匡庐事，终身愧远公。
垂涕凭回信，为语柳园人。情知独难守，又是一阳春。
初放到沧洲，前心讵解愁。旧交容不拜，临老学梳头。
禅室白云去，故山明月秋。几年犹在此，北户水南流。
清晨有高会，宾从出东方。楚俗风烟古，汀洲草木凉。
律仪通外学，诗思入玄关。烟景随缘到，风姿与道闲。
古墓石棱棱，寒云晚景凝。空悲虎溪月，不见雁门僧。
闭门深树里，闲足鸟来过。五马不复贵，一僧谁奈何。
越人僧体古，清虑洗尘劳。一国诗名远，多生律行高。
学稼农为业，忘情道作心。因知上皇日，凿井在灵林。
待月归山寺，弹琴坐暝斋。布衣闲自贵，何用谒天阶。
望在轩阶近，恩沾雨露多。移居傥得地，长愿接琼柯。
国器嗟犹小，门风望益清。抱来芳树下，时引凤雏声。
惆怅至日暮，寒鸦啼树林。破阶苔色厚，残壁雨痕深。
哀乐暗成疾，卧中芳月移。西山有清士，孤啸不可追。
谁向春莺道，名园已共知。檐前回水影，城上出花枝。
摇拂烟云动，登临翰墨随。相招能不厌，山舍为君移。
孤棹移官舍，新农寄楚田。晴林渡海日，春草长湖烟。
卧对闲鸥戏，谈经稚子贤。佳期更何许，应向啸台前。
道成人不识，流水响空山。花暗轩窗外，云随坐卧间。
白羽三千驻，萧萧万里行。出关深汉垒，带月破蕃营。
蔓草河原色，悲笳碎叶声。欲朝王母殿，前路驻高旌。
纱帽度残春，虚舟寄一身。溪边逢越女，花里问秦人。
古塞连山静，阴霞落海新。有时城郭去，暗与酒家亲。
高旌天外驻，寒角月中吹。归到长安第，花应再满枝。
道游玄度宅，身寄朗陵公。此别何伤远，如今关塞通。
西塞长云尽，南湖片月斜。漾舟人不见，卧入武陵花。
古戍鸣寒角，疏林振夕风。轻舟惟载月，那与故人同。
佳期曾不远，甲第即南邻。惠爱偏相及，经过岂厌频。
秋寒林叶动，夕霁月华新。莫话羁栖事，平原是主人。
禅意归心急，山深定易安。清贫修道苦，孝友别家难。
每叹经年别，人生有几年。关河长问道，风雨独随缘。
地荒征骑少，天暖浴禽多。脉脉东流水，古今同奈何。
七夕景迢迢，相逢只一宵。月为开帐烛，云作渡河桥。
映水金冠动，当风玉珮摇。惟愁更漏促，离别在明朝。
身世足堪悲，空房卧病时。卷帘花雨滴，扫石竹阴移。
已觉生如梦，堪嗟寿不知。未能通法性，讵可免支离。
也知行李别，暂喜话言同。若问庐山事，终身愧远公。
卧云知独处，望月忆同时。忽枉缄中赠，琼瑶满手持。
出守沧州去，西风送旆旌。路遥经几郡，地尽到孤城。
拜庙千山绿，登楼遍海清。何人共东望，日向积涛生。
别业逸高情，暮泉喧客亭。林回天阙近，雨过石门青。
野果谁来拾，山禽独卧听。要迎文会友，时复扫柴扃。
遥山寒雨过，正向暮天横。隐隐凌云出，苍苍与水平。
垂白方为县，徒知大父雄。山春南去棹，楚夜北飞鸿。
叠嶂和云灭，孤城与岭通。谁知持惠化，一境动清风。
海霁晚帆开，应无乡信催。水从荒外积，人指日边回。
望国乘风久，浮天绝岛来。傥因华夏使，书札转悠哉。
落絮满衣裳，携琴问酒乡。挂帆南入楚，到县半浮湘。
吏散翠禽下，庭闲斑竹长。人安宜远泛，沙上蕙兰香。
邛南方作尉，调补一何卑。发论唯公干，承家乃帝枝。
入楼山隔水，滴旆露垂松。日暮题诗去，空知雅调重。
三峰待秋上，鸟外挂衣巾。犹见无穷景，应非暂往身。
磬寒彻几里，云白已经宵。未得同居止，萧然自寂寥。
门径众峰头，盘岩复转沟。云僧随树老，杏水落江流。
夜叶动飘飘，寒来话数宵。卷经归鸟外，转雪过山椒。
旧长松杉大，难行水石遥。元戎宗内学，应就白云招。
残腊雪纷纷，林间起送君。苦吟行迥野，投迹向寒云。
绝顶晴多去，幽泉冻不闻。唯应草堂寺，高枕脱人群。
罢磬风枝动，悬灯雪屋明。何当招我宿，乘月上方行。
暝虫喧暮色，默思坐西林。听雨寒更彻，开门落叶深。
昔因京邑病，并起洞庭心。亦是吾兄事，迟回共至今。
掩关寒过尽，开定草生新。自有林中趣，谁惊岁去频。
南方山水地，念子为贫游。纵是逢佳景，那能缓旅愁。
夕阳行远道，烦暑在孤舟。莫向巴江过，猿啼促泪流。
新命起高眠，江湖空浩然。木衰犹有菊，燕去即无蝉。
招我郊居宿，开门但苦吟。秋眠山烧尽，暮歇竹园深。
寒浦鸿相叫，风窗月欲沈。翻嫌坐禅石，不在此松阴。
一岁一归宁，凉天数骑行。河来当塞曲，山远与沙平。
纵猎旗风卷，听笳帐月生。新鸿引寒色，回日满京城。
杨柳起秋色，故人犹未还。别离俱自苦，少壮岂能闲。
风回松竹动，人息斗牛寒。此后思良集，须期月再圆。
寒山对水塘，竹叶影侵堂。洗药冰生岸，开门月满床。
长生推献寿，法坐四朝登。问难无强敌，声名掩古僧。
绝尘苔积地，栖竹鸟惊灯。语默俱忘寐，残窗半月棱。
近腊辞精舍，并州谒尚公。路长山忽尽，塞广雪无穷。
讲席开晴垒，禅衣涉远风。闻经诸弟子，应满此门中。
偈留闲夜作，禅请暂时开。欲作孤云去，赋诗余不才。
烟残衰木畔，客住积云边。未隐沧洲去，时来于此禅。
绝壑禅床底，泉分落石层。雾交高顶草，云隐下方灯。
朝满倾心客，溪连学道僧。半旬持一食，此事有谁能。
柳暗清波涨，冲萍复漱苔。张筵白鸟起，扫岸使君来。
山出一千里，溪行三百滩。松间楼里月，秋入五陵看。
出守汝南城，应多恋阙情。地遥人久望，风起旆初行。
野香盈客袖，禁蕊泛天杯。不共春兰并，悠扬远蝶来。
待鹤移阴过，听风落子频。青青寒木外，自与九霄邻。
兰色结春光，氛氲掩众芳。过门阶露叶，寻泽径连香。
绕巷夹溪红，萧条逐北风。别林遗宿鸟，浮水载鸣虫。
窥穴龙潭黑，过门鸟道危。不同巫峡女，来往楚王祠。
听松今欲暮，过岛或明朝。若尽平生趣，东浮看石桥。
碛砂行几月，戎帐到何时。应尽平生志，高全大国仪。
橘青逃暑寺，茶长隔湖溪。乘暇知高眺，微应辨会稽。
踏沙夜马细，吹雨晓笳清。正报胡尘灭，桃花汾水生。
诗古赋纵横，令人畏后生。驾言游禹迹，知己在蒲城。
日射云烟散，风吹草木荣。孤吟临寇境，莫问请长缨。
鸣鞭静路尘，籍籍谏垣臣。函疏辞专密，炉香立独亲。
箧多临水作，窗宿卧云人。危坐开寒纸，灯前起草频。
回翔历清院，弹奏迥离班。休浣通玄旨，留僧昼掩关。
台山朝佛陇，胜地绝埃氛。冷色石桥月，素光华顶云。
远泉和雪溜，幽磬带松闻。终断游方念，炉香继此焚。
三峰居接近，数里蹑云行。深去通仙境，思归厌宦名。
月从高掌出，泉向乱松鸣。坐石眠霞侣，秋来短褐成。
爱弟直霜台，家山羡独回。出门时返顾，何日更西来。
卷经归太白，蹑藓别萝龛。若履浮云上，须看积翠南。
南行登岭首，与俗洗烦埃。磬罢孤舟发，禅移积瘴开。
中餐湘鸟下，朝讲海人来。莫便将经卷，炎方去不回。
柱史静开筵，所思何地偏。故人为县吏，五老远峰前。
宾榻寒侵树，公庭夜落泉。会当随假务，一就白云禅。
浮云流水心，只是爱山林。共恨多年别，相逢一夜吟。
既能持苦节，勿谓少知音。忆就西池宿，月圆松竹深。
迥疏城阙内，寒泻出云波。岸广山鱼到，汀闲海鹭过。
夜减当晴影，春消过雪踪。白云深处去，知宿在何峰。
禅意归心急，山深定易安。清贫修道苦，孝友别家难。
雪路寻溪转，花宫映岳看。到时孤塔暮，松月向人寒。
苔痕深草履，瀑布滴铜瓶。乐问山中事，宵言彻晓星。
风多秋晚竹，云尽夜深天。此会东西去，堪愁又隔年。
遥遥行李心，苍野入寒深。吟待黄河雪，眠听绛郡砧。
江盘栈转虚，候吏拜行车。家世维城后，官资宰邑初。
积雨晴时近，西风叶满泉。相逢嵩岳客，共听楚城蝉。
宿馆横秋岛，归帆张远田。别君还寂寞，不似剡中年。
陇城秋月满，太守待停歌。与鹤来松杪，开烟出海波。
气笼星欲尽，光满露初多。若遣山僧说，高明不可过。
莫惜三更坐，难销万里情。同看一片月，俱在广州城。
海月出白浪，湖光射高楼。朗吟无绿酒，贱价买清秋。
气冷鱼龙寂，轮高星汉幽。他乡此夜客，对酌经多愁。
蜀集重编否，巴仪薄葬新。青门临旧卷，欲见永无因。
兹亭迹素浅，胜事并随公。法界飘香雨，禅窗洒竹风。
浮烟披夕景，高鹤下秋空。冥寂四山久，宁期此会同。
凝弦停片景，发咏静秋声。何事禅中隐，诗题忽记名。
寻医初疾理，忽忆故山云。远访桑公子，还依柳使君。
周旋承惠爱，佩服比兰薰。从事因高唱，秋风起处闻。
小浦依林曲，回塘绕郭西。桃花春满地，归路莫相迷。
世故多离散，东西不可嗟。小秦非本国，楚塞复移家。
退食高楼上，湖山向晚晴。桐花落万井，月影出重城。
共君方异路，山伴与谁同。日冷行人少，时清古镇空。
万里巴江外，三声月峡深。何年有此路，几客共沾襟。
断壁分垂影，流泉入苦吟。凄凉离别后，闻此更伤心。
移家虽带郭，野径入桑麻。近种篱边菊，秋来未著花。
扣门无犬吠，欲去问西家。报道山中去，归时每日斜。
双峰百战后，真界满尘埃。蔓草缘空壁，悲风起故台。
宿简邀诗伴，余花在酒瓶。悠然南望意，自有岘山情。
买得东山后，逢君小隐时。五湖游不厌，柏署迹如遗。
市隐何妨道，禅栖不废诗。与君为此说，长破小乘疑。
一见嵩山老，吾生恨太迟。问君年几许，曾出上皇时。
春意赏不足，承夕步东园。事表精虑远，月中华木繁。
猿来触净水，鸟下啄寒梨。可即关吾事，归心自有期。
领鹤闲书竹，夸云笑向人。俗家相去远，野水作东邻。
宗流许身子，物表养高闲。空色清凉寺，秋声鼓吹山。
看心水磬后，行道雨花间。七叶翻章句，时时启义关。
别叶萧萧下，含霜处处流。如何共清景，异县不同游。
相失值氛烟，才应掌上年。久离惊貌长，多难喜身全。
比信尚书重，如威太守怜。满庭看玉树，更有一枝连。
真性在方丈，寂寥无四邻。秋天月色正，清夜道心真。
大梦观前事，浮名悟此身。不知庭树意，荣落感何人。
独居何意足，山色在前门。身野长无事，心冥自不言。
何山赏春茗，何处弄春泉。莫是沧浪子，悠悠一钓船。
定起轮灯缺，宵分印月斜。了空如藏史，始肯会禅家。
卧云知独处，望月忆同时。忽枉缄中赠，琼瑶满手持。
东林期隐吏，日月为虚盈。远望浮云隔，空怜定水清。
宦游三楚外，家在五陵原。凉夜多归梦，秋风满故园。
片月忽临池，双蛾忆画时。光浮空似粉，影散不成眉。
孤枕应惊梦，寒林正入帷。情知两处望，莫怨独相思。
清净遥城外，萧疏古塔前。应随北山子，高顶枕云眠。
峰色秋天见，松声静夜闻。影孤长不出，行道在寒云。
只将陶与谢，终日可忘情。不欲多相识，逢人懒道名。
汉家仪礼盛，名教出诸颜。更见尚书后，能文在子山。
摇落见松柏，岁寒比忠贞。欢娱在鸿都，是日思朝英。
放怀凉风至，缓步清阴重。何事亲堆案，犹多高世踪。
万国布殊私，千年降祖师。雁门传法至，龙藏立言时。
影刹西方在，虚空翠色分。人天霁后见，猿鸟定中闻。
真界隐青壁，春山凌白云。今朝石门会，千古仰斯文。
山中常见月，不及共游时。水上恐将缺，林端爱落迟。
春日绣衣轻，春台别有情。春烟间草色，春鸟隔花声。
道情何所寄，素舸漫流间。真性怜高鹤，无名羡野山。
经寒丛竹秀，人静片云闲。泛泛谁为侣，唯应共月还。
重阳荆楚尚，高会此难陪。偶见登龙客，同游戏马台。
五湖生夜月，千里满寒流。旷望烟霞尽，凄凉天地秋。
相思路渺渺，独梦水悠悠。何处空江上，裴回送客舟。
寒生洞庭水，夜度塞门鸿。处处堪伤别，归来山又空。
桂寒初结旆，蘋小欲成丛。时晦佳游促，高歌听未终。
亚岁崇佳宴，华轩照渌波。渚芳迎气早，山翠向晴多。
前林夏雨歇，为我生凉风。一室烦暑外，众山清景中。
忘归亲野水，适性许云鸿。萧散都曹吏，还将静者同。
迟贤新置阁，高意此郊居。古径行春早，新窗见月初。
放歌还倚瑟，讲道亦观书。为我留禅位，来逢此会疏。
山侣相逢少，清晨会水亭。雪晴松叶翠，烟暖药苗青。
茫茫区中想，寂寂尘外缘。从此悟浮世，胡为伤暮年。
茗爱传花饮，诗看卷素裁。风流高此会，晓景屡裴回。
地静松阴遍，门空鸟语稀。夜凉疏磬尽，师友自相依。
为依炉峰住，境胜增道情。凉日暑不变，空门风自清。
不因居佛里，无事得相逢。名重朝端望，身高俗外踪。
近依城北住，幽远少人知。积雪行深巷，闲云绕古篱。
浮荣未可累，旷达若为群。风起高梧下，清弦日日闻。
郡理日闲旷，洗心宿香峰。双林秋见月，万壑静闻钟。
为重南台客，朝朝会鲁儒。暄风众木变，清景片云无。
古寺章陵下，潜公住几年。安心生软草，灌顶引春泉。
寂寂传灯地，寥寥禁火天。世间多暗室，白日为谁悬。
九日山僧院，东篱菊也黄。俗人多泛酒，谁解助茶香。
不下南昌县，书斋每日闲。野花当砌落，溪鸟逐人还。
南国宴佳宾，交情老倍亲。月惭红泪烛，花笑白头人。
故人念宿昔，欲别增远情。入座炎气屏，为君秋景清。
由来空山客，不怨离弦声。唯有暮蝉起，相思碧云生。
如何有归思，爱别欲忘难。白鹭沙洲晚，青龙水寺寒。
蕉花铺净地，桂子落空坛。持此心为境，应堪月夜看。
汉家招秀士，岘上送君行。万里见秋色，两河伤远情。
兰开衣上色，柳向手中春。别后须相见，浮云是我身。
西陵古江口，远见东扬州。渌水不同泛，春山应独游。
寻僧白岩寺，望月谢家楼。宿昔心期在，人寰非久留。
离袂翠华满，晨羞欲早行。春风生楚树，晓角发隋城。
野霭湿衣彩，江鸿增客情。征途不用戒，坐见白波清。
越客不成歌，春风起渌波。岭重寒不到，海近瘴偏多。
峰明云际寺，日出露寒宫。行道禅长在，香尘不染空。
辞官因世难，家族盛南朝。名重郊居赋，才高独酌谣。
浪花飘一叶，峰色向三条。高逸虽成性，弓旌肯忘招。
草见吴洲发，花思御苑开。羊公惜风景，欲别几迟回。
两河兵已偃，处处见归舟。日夜故人散，江皋芳树秋。
交情别后见，诗句比来新。向我桃州住，惜君东岭春。
年少足诗情，西江楚月清。书囊山翠湿，琴匣雪花轻。
久别经离乱，新正忆弟兄。赠君题乐府，为是豫章行。
迢遥山意外，清风又对君。若为于此地，翻作路岐分。
别馆琴徒语，前洲鹤自群。明朝天畔远，何处逐闲云。
春风洞庭路，摇荡暮天多。衰疾见芳草，别离伤远波。
诗名推首荐，赋甲拟前科。数日闻天府，山衣制芰荷。
轻舸趣不已，东风吹绿蘋。欲看梅市雪，知赏柳家春。
谁知赏嘉节，别意忽相和。暮色汀洲遍，春情杨柳多。
高城恋旌旆，极浦宿风波。惆怅支山月，今宵不再过。
一与钟山别，山中得信稀。经年求法后，及夏问安归。
尚文须献赋，重道莫论兵。东观今多事，应高白马生。
禅子兼三隐，空书共一封。因君达山信，应向白云逢。
名在诸生右，家经见素风。春田休学稼，秋赋出儒宫。
三山期望海，八月欲观涛。几日西陵路，应逢谢法曹。
我欲长生梦，无心解伤别。千里万里心，只似眼前月。
欲问采灵药，如何学无生。爱鹤颇似君，且非求仙情。
清浅白沙滩，绿蒲尚堪把。家住水东西，浣纱明月下。
夜夜忆故人，长教山月待。今宵故人至，山月知何在。
西底空流水，东垣但聚云。最伤梅岭望，花雪正纷纷。
行应会府春，欲劝及芳辰。北极天文正，东风汉律新。
楚思入诗清，晨登岘山情。秋天水西寺，古木宛陵城。
琴匣应将往，书车亦共行。吾知江太守，一顾重君名。
旅候闻嘶马，残阳望断鸿。应思右内史，相见直城中。
春期越草秀，晴忆剡云浓。便拟将轻锡，携居入乱峰。
妖烽昨日静，故里近嵩丘。楚月摇归梦，江枫见早秋。
秋风吹别袂，客思在长安。若得临觞醉，何须减瑟弹。
久游春草尽，还寄北船归。沙鸟窥中食，江云入净衣。
秦原山色近，楚寺磬声微。见说翻经馆，多闻似者稀。
香炉七岭秀，秋色九江清。自古多禅隐，吾常爱此行。
君章才五色，知尔得家风。故里旋归驾，寿春思奉戎。
猿清独宿处，木落远行时。见说东阳守，登楼为尔期。
牛渚何时到，渔船几处停。遥知咏史夜，谢守月中听。
江南梅雨天，别思极春前。长路飞鸣鹤，离帆聚散烟。
田园临汉水，离乱寄随关。今日烟尘尽，东西又未还。
长亭百越外，孤棹五湖间。何处游芳草，云门千万山。
甲科争玉片，诗句拟花枝。君实三楚秀，承家有清规。
身将刘令隐，经共谢公翻。有此宗师在，应知我法存。
前军犹转战，故国杳难期。北望雁门雪，空吟平子诗。
欢言欲忘别，风信忽相惊。柳浦归人思，兰陵春草生。
野寺钟声远，春山戒足寒。归来次第学，应见后心难。
江皋北风至，归客独伤魂。楚水逢乡雁，平陵忆故园。
征骖嘶别馆，落日隐寒原。应及秦川望，春华满国门。
周谷雨未散，汉河流尚横。春司迟尔策，方用静妖兵。
不惯人间别，多应忘别时。逢山又逢水，只畏却来迟。
常随山上下，忽限江南北。共是忘情人，何由肯相忆。
江桡随月泛，山策逐云行。佳句传零雨，诗流许盛名。
西候风信起，三湘孤客心。天寒汉水广，乡远楚云深。
国赋推能吏，今朝发贡湖。伫瞻双阙凤，思见柏台乌。
落日独归客，空山匹马嘶。萧条古关外，岐路更东西。
大泽云寂寂，长亭雨凄凄。君还到湘水，寒夜满猿啼。
金虎城池在，铜龙剑珮新。重看前浦柳，犹忆旧洲蘋。
远思秦云暮，归心腊月春。青园昔游处，惆怅别离人。
童年随法侣，家世本儒流。章句三生学，清凉万里游。
云归龙沼暗，木落雁门秋。长老应相问，传予向祖州。
云泉谁不赏，独见尔情高。投石轻龙窟，临流笑鹭涛。
折荷为片席，洒水净方袍。剡路逢禅侣，多应问我曹。
东道思才子，西人望客卿。从来金谷集，相继有诗名。
千里访灵奇，山资亦相随。叶舟过鹤市，花漏宿龙池。
峰顶应闲散，人间足别离。白云将世事，吾见尔心知。
秋风别李寺，春日向柯亭。大阮今为郡，看君眼最青。
上方精舍远，共宿白云端。寂寞千峰夜，萧条万木寒。
黄绮皆皓发，秦时隐商山。嘉谋匡帝道，高步游天关。
名因诗目见，色对道心忘。不遇陆内史，谁知殊众芳。
远山湖上小，青翠望依稀。才向窗中列，还从林表微。
遗踪叹芜没，远道悲去住。寂寞荻花空，行人别无数。
曾看颜氏传，多记晋时仙。却忆桐君老，俱还桂父年。
架石通霞壁，悬崖散碧沙。天晴虹影渡，风细练文斜。
气令烦虑散，时与早秋同。归客龙山道，东来杂好风。
灯心生众草，因有始知芳。彩妓窗偏丽，金桃动更香。
花惊春未尽，焰喜夜初长。别后空离室，何人借末光。
真树孤标在，高人立操同。一枝遥可折，吾欲问生公。
静爱和花落，幽闻入竹声。朝观趣无限，高咏寄深情。
瀑布小更奇，潺湲二三尺。细脉穿乱沙，丛声咽危石。
寂寂旧桑田，谁家女得仙。应无鸡犬在，空有子孙传。
古木花犹发，荒台路未迁。暮来云一片，疑是欲归年。
林杪不可分，水步遥难辨。一片山翠边，依稀见村远。
疏阴花不动，片景松梢度。夏日旧来长，佳游何易暮。
武原离乱后，真界积尘埃。残月生秋水，悲风起故台。
灵山游汗漫，仙石过莓苔。误到人间世，经年不早回。
实际且何有，物先安可存。须知不动念，照出万重源。
吾道本无我，未曾嫌世人。如今到城市，弥觉此心真。
乞我百万金，封我异姓王。不如独悟时，大笑放清狂。
药院常无客，茶樽独对余。有时招逸史，来饭野中蔬。
天女来相试，将花欲染衣。禅心竟不起，还捧旧花归。
真心不废别，试看越溪清。知汝机忘尽，春山自有情。
月思华顶宿，云爱石门行。海近应须泛，无令鸥鹭惊。
珍木生奇亩，低枝拂梵宫。因开四界分，本自百花中。
天界宜春赏，禅门不掩关。宸游双阙外，僧引百花间。
可讶东篱菊，能知节候芳。细枝青玉润，繁蕊碎金香。
爽气浮朝露，浓姿带夜霜。泛杯传寿酒，应共乐时康。
一自游他国，相逢少故人。纵然为客乐，争似在家贫。
飘然无定迹，迥与律乘违。入郭随缘住，思山破夏归。
结束衣囊了，炎州定去游。草堂方惜别，山雨为相留。
又得一宵话，免生千里愁。莫辞重卜日，后会必经秋。
西北黄云暮，声声画角愁。阴山一夜雨，白草四郊秋。
清光凝有露，皓魄爽无烟。自古人皆望，年来又一年。
松下禅栖所，苔滋径莫分。青山春暮见，流水夜深闻。
南居古庙深，高树宿山禽。明月上清汉，骚人动楚吟。
数篇正始韵，一片补亡心。孤悄欺何谢，云波不可寻。
正是叹羁游，知音拜楚侯。何须辞远道，自可乐扁舟。
倚棹江洲雨，闻猿岛岫秋。谢家山水兴，终日待诗流。
寒空金锡响，欲过渭阳津。极目多来雁，孤城少故人。
与师虽别久，于法本相亲。又对清凉月，中宵语宿因。
夜戍经霜月，秋城过雨钟。由来无定止，何处访高踪。
岁穷程未尽，天末国仍遥。已入闽王梦，香花境外邀。
飘然绿毛节，杳去洛城端。隔水见秋岳，兼霜扫石坛。
玄鬓忽如丝，青丛不再绿。自古争名徒，黄金是谁禄。
未得忘身法，此身终未安。病肠犹可洗，瘦骨不禁寒。
图形期自见，自见却伤神。已是梦中梦，更逢身外身。
轩车谁肯到，泉石自相亲。暮雨凋残寺，秋风怅望人。
世界曾行遍，全无行可修。炎凉三衲共，生死一身休。
片断云随体，稀疏雪满头。此门无所著，不肯暂淹留。
物象远濛濛，周回极望中。带烟千井树，和磬一楼风。
古冢密于草，新坟侵官道。城外无闲地，城中人又老。
为忆南游人，移家大堤住。千帆万帆来，尽过门前去。
多求待心足，未足旋倾覆。明知贪者心，求荣不求辱。
重猿围浅井，斗鼠下疏篱。寒食微灯在，高风势彻陂。
贫高一生行，病长十年颜。夏满期游寺，寻山又下山。
燕生松雪地，蜀死葬山根。诗僻降今古，官卑误子孙。
冢栏寒月色，人哭苦吟魂。墓雨滴碑字，年年添藓痕。
一百八十首，清泠韵可敲。任从人不爱，终是我难抛。
此台如可废，此恨有谁平。纵使迷青草，终难没旧名。
天悲朝雨色，岳哭夜猿声。不是心偏苦，应关自古情。
旧居梨岭下，风景近炎方。地暖生春早，家贫觉岁长。
石房云过湿，杉径雨馀香。日夕竟无事，诗书聊自强。
寄居江岛边，闲咏见秋残。草白牛羊瘦，风高猿鸟寒。
雪每先秋降，花尝近夏生。闲陪射雕将，应到受降城。
路逢一老翁，两鬓白如雪。一里二里行，四回五回歇。
树下留盘石，天边纵远峰。近岩幽湿处，惟藉墨烟浓。
木平山里人，貌古年复少。相看陌路同，论心秋月皎。
故人天一涯，久客殊未回。雁来不得书，空寄声哀哀。
离恨如旨酒，古今饮皆醉。只恐长江水，尽是儿女泪。
春霖闭门久，春色聚庭木。一梦辞旧山，四邻有新哭。
草木亦有性，与我将不别。我若似草木，成道无时节。
危行危言者，从天落海涯。如斯为远客，始是好男儿。
常思峰顶叟，石窟土为床。日日先见日，烟霞多异香。
烟浪漾秋色，高吟似有邻。一轮湘渚月，万古独醒人。
故园离乱后，十载始逢君。长恨南熏奏，寻常只自闻。
荒窗秋见岳，赤地夜生云。莫叹谋身晚，中兴正用文。
机忘室亦空，静与沃洲同。唯有半庭竹，能生竟日风。
思山海月上，出定印香终。继后传衣者，还须立雪中。
独住无人处，松龛岳色侵。僧中九十腊，云外一生心。
寒雨雪兼落，枯林虎独行。谁能将白发，共向此中生。
百虑片帆下，风波极目看。吴山兼鸟没，楚色入衣寒。
鸟外更谁亲，诸峰即四邻。白头寒枕石，青衲烂无尘。
端居碧云暮，好鸟啼红芳。满郭桃李熟，卷帘风雨香。
积翠藏一叟，常思未得游。不知在岩下，为复在峰头。
至理不误物，悠悠自不明。黄金烧欲尽，白发火边生。
经济几人到，工夫两鬓知。因嗟和氏泪，不是等闲垂。
冥搜入仙窟，半夜水堂前。吾道只如此，古人多亦然。
萤沈荒坞雾，月苦绿梧蝉。因忆垂纶者，沧浪何处边。
寒思白阁层，石屋两三僧。斜雪扫不尽，饥猿唤得应。
香然一字火，磬过数潭冰。终必相寻去，孤怀久不胜。
举世言多媚，无人师此师。因知吾道后，冷淡亦如斯。
孤峰含紫烟，师住此安禅。不下便不下，如斯太可怜。
巨浸东隅极，山吞大野平。因知吴相恨，不尽海涛声。
黑气腾蛟窟，秋云入战城。游人千万里，过此白髭生。
病容经夏在，岳梦入秋并。无限林中意，今逢许郭倾。
岸翠连乔岳，汀沙入坏田。何时重一见，谈笑有茶烟。
四顾木落尽，扁舟增所思。云冲远烧出，帆转大荒迟。
昨夜西风起，送君归故乡。积愁穷地角，见日上扶桑。
十载独扃扉，唯为二雅诗。道孤终不杂，头白更何疑。
句冷杉松与，霜严鼓角知。修心对闲镜，明月印秋池。
卜居邻坞寺，魂梦又相关。鹤本如云白，君初似我闲。
月明僧渡水，木落火连山。从此天台约，来兹未得还。
寺倚乌龙腹，窗中见碧棱。空廊人画祖，古殿鹤窥灯。
雨打繁暑尽，放怀步微凉。绿苔狂似人，入我白玉堂。
湖平帆尽落，天淡月初圆。何事尧云下，干戈满许田。
别离无古今，柳色向人深。万里长江水，平生不印心。
手点时难弃，身闲架亦高。何妨成五色，永愿助风骚。
棋信无声乐，偏宜境寂寥。著高图暗合，势王气弥骄。
皓彩中宵合，开门失所踪。何年今夜意，共子在孤峰。
常忆清泠子，深云种早禾。万缘虽不涉，一句子如何。
行行芳草歇，潭岛叶纷纷。山色路无尽，砧声客强闻。
一诏群公起，移山四海闻。因知丈夫事，须佐圣明君。
白酒全倾瓮，蒲轮半载云。从兹居谏署，笔砚几人焚。
松桂枝不动，阳乌飞半天。稻麻须结实，沙石欲生烟。
寂寥堆积者，自为是高僧。客远何人识，吟多冷病增。
松烟青透壁，雪气细吹灯。犹赖师于我，依依非面朋。
寒食将吾族，相随过石溪。冢花沾酒落，林鸟学人啼。
道高留不住，道去更何云。举世皆趋世，如君始爱君。
东西南北路，相遇共兴哀。世浊无知己，子从何处来。
菊衰芳草在，程远宿烟开。傥遇中兴主，还应不用媒。
僧高眉半白，山老石多摧。莫问尘中事，如今正可哀。
律中麟角者，高淡出尘埃。芳草不曾触，几生如此来。
壑风吹磬断，杉露滴花开。如结林中社，伊余亦愿陪。
征妇砧添怨，诗人哭到明。惟宜华顶叟，笙磬有馀声。
风涩潮声恶，天寒角韵孤。别离千万里，何以慰荣枯。
身闲心亦然，如此已多年。语淡不著物，茶香别有泉。
古衣和藓衲，新偈几人传。时说秋归梦，孤峰在海边。
萧索漳江北，何人慰寂寥。北风人独立，南国信空遥。
烧坞新云白，渔家众木凋。所思不可见，行雁在青霄。
如愚复爱诗，木落即眠迟。思苦香消尽，更深笔尚随。
山风与霜气，浩浩满松枝。永日烧杉子，无人共此时。
窗虚花木气，衲挂水云乡。时说秋归梦，峰头雪满床。
折桂文如锦，分忧力若春。位高空倚命，诗妙古无人。
心苦酬心了，东归谢所知。可怜重试者，如折两三枝。
待价欲要君，山前独灌园。虽然不识面，要且已消魂。
菊歇香未歇，露繁蝉不饥。明朝又西去，锦水与峨眉。
流浪兵荒苦，相思岁月阑。理惟通至道，人或谓无端。
头巾多酒气，竹杖有苔文。久积希颜意，林中又送君。
湘水万馀里，师游芳草生。登山乞食后，无伴入云行。
宿雨和花落，春牛拥雾耕。不知今夜月，何处听猿声。
多病如何好，无心去始长。寂寥还得句，溪上寄三张。
空囊投刺远，大雪入关迟。来岁还公道，平人不用疑。
烧岳阴风起，田家浊酒香。登高吟更苦，微月出苍茫。
尘土茫茫晓，麟龙草草骑。相思不可见，又是落花时。
造化太茫茫，端居紫石房。心遗无句句，顶处有霜霜。
相访多冲雨，由来德有邻。卷帘繁暑退，湿树一蝉新。
白头为远客，常忆白云间。只觉老转老，不知闲是闲。
花含宜细雨，室冷是深山。唯有霜台客，依依是往还。
沃州那不住，一别许多时。几度怀君夜，相逢出梦迟。
仙观在云端，相思星斗寒。常怜呼鹤易，却恨见君难。
路入闽山熟，江浮瘴雨肥。何须折杨柳，相送已依依。
通宵复连夕，其状只如倾。却遣思山者，忽然嫌水声。
好花飘草尽，古壁欲云生。不奈天难问，迢迢远客情。
貌古似苍鹤，心清如鼎湖。仍闻得新义，便欲注阴符。
文行成身事，从知贵得仁。归来还寂寞，何以慰交亲。
芳草色似动，胡桃花又新。昌朝有知己，好作谏垣臣。
苍苍难可问，问答亦难闻。落叶平津岸，愁人李使君。
久住荆溪北，禅关挂绿萝。风清闲客去，睡美落花多。
万事皆妨道，孤峰谩忆他。新诗旧知己，始为味如何。
身心闲少梦，杉竹冷多声。唯有西峰叟，相逢眼最明。
举世遭心使，吾师独使心。万缘冥目尽，一句不言深。
风高樯力出，霞热鸟行迟。此去多来客，无忘慰所思。
汉文思贾傅，贾傅遂生还。今日又如此，送君非等闲。
主圣臣贤日，求名莫等闲。直须诗似玉，不用力如山。
草白兵初息，年丰驾已还。凭将安养意，一说向曾颜。
鸟听黄袍小，城临白帝寒。应知窗下梦，日日到江干。
句好慵将出，囊空却不忙。明年公道日，去去必穿杨。
昔事堪惆怅，谈玄爱白牛。千场花下醉，一片梦中游。
大一今何处，登堂似昔时。曾蒙金印印，得异野干儿。
影束龙神在，门荒桐竹衰。谁云续僧史，别位著吾师。
道只传伊字，诗多笑碧云。应怜门下客，余力亦为文。
历历数声猿，寥寥渡白烟。应栖多月树，况是下霜天。
万里客危坐，千山境悄然。更深仍不住，使我欲移船。
仪冠凝寒玉，端居似沃州。学徒梧有凤，律藏目无牛。
荒寺古江滨，莓苔地绝尘。长廊飞乱叶，寒雨更无人。
雁雁叶纷纷，行人岂易闻。千山与万水，何处更逢君。
忘身求至教，求得却东归。离岸乘空去，终年无所依。
永夜殊不寐，怀君正寂寥。疏钟寒遍郭，微雪静鸣条。
南省雁孤下，西林鹤屡招。终当谢时去，与子住山椒。
独自住乌龙，应怜是衲僧。句须人未道，君此事偏能。
常恨烟波隔，闻名二十年。结为清气引，来到法堂前。
霜打汀岛赤，孤烟生池塘。清吟倚大树，瑶草何馨香。
之子之东洛，囊中有偈新。红尘谁不入，独鹤自难亲。
定鼎门连岳，黄河冻过春。凭师将远意，说似社中人。
乱离吾道在，不觉到清时。得句下雪岳，送君登玉墀。
有乳盘春力，无心合道情。惟宜高处著，将寄谢宣城。
静蹑红兰径，凭高旷望时。无端求句苦，永日壑风吹。
大月生峰角，残霞在树枝。只应刘越石，清啸正相宜。
窗闲藤影老，衲厚瀑痕荒。寄语迷津者，来兹问不妨。
满郭春如画，白堂心自澄。禅抛金鼎药，诗和玉壶冰。
白雨飘花尽，晴霞向阁凝。寂寥还得句，因寄柳吴兴。
幽居山不别，落叶与阶平。尽日吟诗坐，无端个病成。
万事何须问，良时即此时。高秋半夜雨，落叶满前池。
静怕龙神识，贫从草木欺。平生无限事，只有道人知。
六七年不见，相逢鬓已苍。交情终淡薄，诗语更清狂。
未得丹霄便，依前四壁荒。但令吾道在，晚达亦何妨。
霜禾连岛赤，烟草倚桥枯。何必求深隐，门前似画图。
山溜穿苔壁，风钟度雪林。近来心更苦，谁复是知音。
天空闻圣磬，瀑细落花巾。必若云中老，他时得有邻。
安南千万里，师去趣何长。鬓有炎州雪，心为异国香。
退牙山象恶，过海布帆荒。早作归吴计，无忘父母乡。
高士高无敌，腾腾话入燕。无人知尔意，向我道非禅。
轩窗领岚翠，师得世情忘。惟爱谈诸祖，曾经宿大荒。
泉声淹卧榻，云片犯炉香。寄语题门者，看经在上方。
偷儿成大寇，处处起烟尘。黄叶满空宅，青山见俗人。
独居三岛上，花竹映柴关。道广群仙惜，名成万事闲。
流阳为役者，相访叶纷纷。有句虽如我，无心未似君。
无端为五字，字字鬓星星。只觉人情薄，空余鹤眼青。
砌莎藏坠果，窗雪浸残经。只有归山计，茫茫何所营。
龙钟多病后，日望遇升平。远念穿嵩雪，前林啭早莺。
古庙积烟萝，威灵及物多。因知曹孟德，争奈此公何。
柏梯杉影里，头白药山孙。今古管不得，是非争肯论。
虎须悬瀑滴，禅衲带苔痕。常恨龙钟也，无因接话言。
学力不相敌，清还仿佛同。高于宝月月，谁得射雕弓。
真风含素发，秋色入灵台。吟向霜蟾下，终须神鬼哀。
吞并宁唯汉，凄凉莫问陈。尽随流水去，寂莫野花春。
清吟得冷句，远念失佳期。寂寞谁相问，迢迢天一涯。
兄弟居清岛，园林生白云。相思空怅望，庭叶赤纷纷。
区终不下岛，岛亦不多区。冷格俱无敌，贫根亦似愚。
索索复索索，无凭却有凭。过溪遭恶雨，乞食得干菱。
只有山相伴，终无事可仍。如逢梅岭旦，向道只宁馨。
国之东北角，有国每朝天。海力浸不尽，夷风常宛然。
归客指吴国，风帆几日程。新诗陶雪字，玄发有霜茎。
微月生沧海，残涛傍石城。从兹江岛意，应续子陵名。
只衲一个衲，翠微归旧岑。不知何岁月，即得到师心。
一减三张价，幽居少室前。岂应贫似我，不得信经年。
诗业务经纶，新皆意外新。因知登第榜，不著不平人。
句得孤舟月，心飞九陌尘。明年相贺日，应到曲江滨。
山兄心似我，岸谷亦难交。不见还相忆，来唯添寂寥。
逸格格难及，半先相遇稀。落花方满地，一局到斜晖。
鸟外何须去，衣如藓亦从。但能无一事，即是住孤峰。
雨歇云埋阁，月明霜洒松。师心多似我，所以访师重。
及溜龙鳞动，君臣道义深。万年轩后镜，一片汉高心。
天将兴大蜀，有道遂君临。四塞同诸子，三边共一心。
微凉砧满城，林下石床平。发岂无端白，诗须出世清。
邻僧同树影，砌月浸蛩声。独自更深坐，无人知此情。
旷望危桥上，微吟落照前。烟霞浓浸海，川岳阔连天。
白鸟格不俗，孤云态可怜。终期将尔辈，归去旧江边。
颜冉商参甲，鸾凰密勿才。帘垂仙鸟下，吟次圣人来。
宝辇千官捧，宫花九色开。何时重一见，为我话蓬莱。
雪洗香炉碧，霞藏瀑布红。何时甘露偈，一寄剡山东。
得力未得力，高吟夏又残。二毛非自出，万事到诗难。
龙神多共惜，金玉比终轻。愿在玄晖手，常资物外情。
常忆将吾友，穿云过瀑西。有碑皆读彻，无处不相携。
冥搜忍饥冻，嗟尔不能休。几叹不得力，到头还白头。
见说相思寺，今来似有期。瘴乡终有出，天意固难欺。
昼雨先花岛，秋云挂戍旗。故人多在蜀，不去更何之。
峨峨非剑阁，有树不堪攀。佛手遮不得，人心似等闲。
任官征战后，度日寄闲身。封卷还高客，飞书问野人。
昨夜楚钟鸣，飞霜下楚城。定知迁客鬓，先向鉴中生。
岛露深秋石，湖澄半夜天。云门几回去，题遍好林泉。
避地依真境，安闲似旧溪。干戈百里外，泉石乱峰西。
草瑞香难歇，松灵盖尽低。寻应报休马，瓶锡向南携。
百虫声里坐，夜色共冥冥。远忆诸峰顶，曾栖此性灵。
月华澄有象，诗思在无形。彻曙都忘寝，虚窗日照经。
早晚逐兹来，闲门日为开。乱蛩鸣白草，残菊藉苍苔。
困卧谁惊起，闲行自欲回。何时此携手，吾子本多才。
有路如飞出，无机似陆沈。樵夫可能解，也此废光阴。
海树青丛短，湖山翠点疏。秋涛看足否，罗刹石边居。
白发久慵簪，常闻病亦吟。瘦应成鹤骨，闲想似禅心。
造化安能保，山川凿欲翻。精华销地底，珠玉聚侯门。
先生居处所，野烧几为灰。若有吟魂在，应随夜魄回。
地宁销志气，天忍罪清才。古木霜风晚，江禽共宿来。
槐柳野桥边，行尘暗马前。秋风来汉地，客路入胡天。
千株含露态，何处照人红。风暖仙源里，春和水国中。
流莺应见落，舞蝶未知空。拟欲求图画，枝枝带竹丛。
子美遗魂地，藏真旧墨池。经过几销日，荒草里寻碑。
旧隐终牵梦，春残结束归。溪山无伴过，风雨有花飞。
片石留题字，孤潭照浣衣。邻僧喜相接，扫径与开扉。
永夜不欲睡，虚堂闭复开。却离灯影去，待得月光来。
岚光叠杳冥，晓翠湿窗明。欲起游方去，重来绕塔行。
乱云开鸟道，群木发秋声。曾约诸徒弟，香灯尽此生。
夜久谁同坐，炉寒鼎亦澄。乱松飘雨雪，一室掩香灯。
谁喜老闲身，春山起送君。欲凭莲社信，转入洞庭云。
道路长无阻，干戈渐不闻。秋来向何处，相忆雁成群。
玉有疑休泣，诗无主且言。明朝此相送，披褐入桃源。
松门堆复积，埋石亦埋莎。为瑞还难得，居贫莫厌多。
听怜终夜落，吟惜一年过。谁在江楼望，漫漫堕绿波。
兵火销邻境，龙沙有去人。江潭牵兴远，风物入题新。
雪湛将残腊，霞明向早春。郡侯开宴处，桃李照歌尘。
老忆游方日，天涯锡独摇。凌晨从北固，冲雪向南朝。
野店丛蒿短，烟村簇树齐。翻思故林去，在处有猿啼。
鬓霜垂七十，江国久辞官。满箧新风雅，何人旧岁寒。
闲居当野水，幽鸟宿渔竿。终欲相寻去，兵戈时转难。
吾子此归宁，风烟是旧经。无穷芳草色，何处故山青。
偶泊鸣蝉岛，难眠好月汀。殷勤问安外，湘岸采诗灵。
闲身应绝迹，在世幸无他。会向红霞峤，僧龛对薜萝。
远思极何处，南楼烟水长。秋风过鸿雁，游子在潇湘。
海面云生白，天涯堕晚光。徘徊古堤上，曾此赠垂杨。
津亭虽极望，未称本心闲。白有三江水，青无一点山。
羡子去东周，行行非旅游。烟霄有兄弟，事业尽曹刘。
旧溪千万竿，风雨夜珊珊。白首来江国，黄金买岁寒。
展转复展转，所思安可论。夜凉难就枕，月好重开门。
霜杀百草尽，蛩归四壁根。生来苦章句，早遇至公言。
未得凌云价，何惭所买真。自知桃李世，有爱岁寒人。
瑟瑟初离涧，青青未识尘。宁同买花者，贵逐片时春。
天涯即爱州，谪去莫多愁。若似承恩好，何如傍主休。
瓶澄孤井浪，案白小窗秋。莫道归山字，朝贤日献酬。
花落水喧喧，端居信昼昏。谁来看山寺，自要扫松门。
拔剑绕残樽，歌终便出门。西风满天雪，何处报人恩。
风声吹竹健，凉气著身轻。谁有闲心去，江边看水行。
城里无闲处，却寻城外行。田园经雨水，乡国忆桑耕。
取尽风骚妙，名高身倍闲。久离王者阙，欲向祖师山。
幕府秋招去，溪邻日望还。伊余岂酬敌，来往踏苔斑。
谁见少年心，低摧向苦吟。后须离影响，得必洞精深。
道院春苔径，僧楼夏竹林。天如爱才子，何虑未知音。
海门收片雨，建业泊残阳。欲问淮王信，仙都即帝乡。
身非王者役，门是祖师徒。毕竟伊云鸟，从来我友于。
僻巷谁相访，风篱翠蔓牵。易中通性命，贫里过流年。
皎然灵一时，还有屈于诗。世岂无英主，天何惜大师。
道终归正始，心莫问多岐。览卷堪惊立，贞风喜未衰。
西笑道何光，新朝旧桂堂。春官如白傅，内试似文皇。
塞门春已暖，连影起蘋风。云梦千行去，潇湘一夜空。
江人休举网，虏将又虚弓。莫失南来伴，衡阳树即红。
九叠苍崖里，禅家凿翠开。清时谁梦到，白傅独寻来。
怪石和僧定，闲云共鹤回。任兹休去者，心是不然灰。
今岁赴春闱，达如夫子稀。山中把卷去，榜下注官归。
楚月吟前落，江禽酒外飞。闲游向诸寺，却看白麻衣。
讲终斋磬罢，何处称真心。古寺高杉下，炎天独院深。
梅月来林寺，冥冥各闭门。已应双履迹，全没乱云根。
山衲宜何处，经行避暑深。峰西多古寺，日午乱松阴。
鹤默堪分静，蝉凉解助吟。殷勤题壁去，秋早此相寻。
远路萦芳草，遥空共白波。南朝在天末，此去重经过。
影浸僧禅湿，声吹鹤梦寒。寻常风雨夜，应有鬼神看。
道本同骚雅，书曾到薜萝。相寻未相见，危阁望沧波。
十八贤真在，时来拂榻看。已知前事远，更结后人难。
鸟幽声忽断，茶好味重回。知住南岩久，冥心坐绿苔。
紫霄兼二老，相对倚空寒。久别成衰病，重来更上难。
东楼生倚月，北固积吟烟。闻说鸳行里，多才复少年。
九重方侧席，四海仰文明。好把孤吟去，便随公道行。
朝开暮亦衰，雨打复风吹。古屋无人处，残阳满地时。
静依青藓片，闲缀绿莎枝。繁艳根枝在，明年向此期。
独怜苍翠文，长与寂寥存。鹤静窥秋片，僧闲踏冷痕。
月明疏竹径，雨歇败莎根。别有深宫里，兼花锁断魂。
破虏与平戎，曾居第一功。明时不用武，白首向秋风。
怀才难自住，此去亦如僧。何处西风夜，孤吟旅舍灯。
路沿湘树叠，山入楚云层。若有东来札，归鸿亦可凭。
夫子垂竿处，空江照古台。无人更如此，白浪自成堆。
鹤静寻僧去，鱼狂入海回。登临秋值晚，树石尽多苔。
野势盘空泽，江流合暮云。残阳催百鸟，各自著栖群。
尘中名利热，鸟外水云闲。吾子多高趣，秋风独自还。
空囊随客棹，几宿泊湖山。应有吟僧在，邻居树影间。
新吟忽有寄，千里到荆门。落日云初碧，残年眼正昏。
渐觉春光媚，尘销作土膏。微寒放杨柳，纤草入风骚。
睡少全无病，身轻乍去袍。前溪泛红片，何处落金桃。
难世堪言善，闲人合见机。殷勤别诸友，莫厌楚江薇。
高鸟随云起，寒星向地流。相思应北望，天晚石桥头。
高迹何来此，游方渐老身。欲投莲岳夏，初过竟陵春。
锡影离云远，衣痕拂藓新。无言即相别，此处不迷津。
槛外扬州树，船通建业僧。尘埃何所到，青石坐如冰。
边鸿渡汉口，楚树出吴头。终入高云里，身依片石休。
始惊三伏尽，又遇立秋时。露彩朝还冷，云峰晚更奇。
古翠松藏寺，春红杏湿坛。归心几时遂，日向渐衰残。
河冰连地冻，朔气压春寒。开户思归远，出门移步难。
暮狖啼空半，春山列雨余。舟中有新作，回寄示慵疏。
三载羊公政，千年岘首碑。何人更堕泪，此道亦殊时。
鹿门埋孟子，岘首载羊公。万古千秋里，青山明月中。
大化终华顶，灵踪示玉泉。由来负高尚，合向好山川。
洞壑藏诸怪，杉松列瘦烟。千秋空树影，犹似覆长禅。
秋光明水国，游子倚长亭。海浸全吴白，山澄百越青。
分有争忘得，时来须出山。白云终许在，清世莫空还。
驿树秋声健，行衣雨点斑。明年从月里，满握度春关。
何必要识面，见诗惊苦心。此门从自古，难学至如今。
青草湖云阔，黄陵庙木深。精搜当好景，得即动知音。
四面白波声，中流翠峤横。望来堪目断，上彻始心平。
鸟向天涯去，云连水国生。重来与谁约，题罢自吟行。
山称明月好，月出遍山明。要上诸峰去，无妨半夜行。
千万僧中宝，三朝帝宠身。还源未化火，举国葬全真。
文集编金在，碑铭刻玉新。有谁于异代，弹指礼遗尘。
可信由前习，堪闻正后生。东西五千里，多谢寄无成。
把卷思高兴，潇湘阔浸门。无云生翠浪，有月动清魂。
苦甚伤心骨，清还切齿牙。何妨继余习，前世是诗家。
莲岳三征者，论诗旧与君。相留曾几岁，酬唱有新文。
洒落南宗子，游方迹似云。青山寻处处，赤叶路纷纷。
虎共松岩宿，猿和石溜闻。何峰一回首，忆我在人群。
大志终难起，西峰卧翠堆。床前倒秋壑，枕上过春雷。
四郊云影合，千里雨声来。尽洗红埃去，并将清气回。
根盘潜岳半，顶逼日轮边。冷碧无云点，危棱有瀑悬。
秀轻毛女下，名与鼎湖偏。谁见扶持力，峨峨出后天。
日影松杉乱，云容洞壑宽。何峰是邻侧，片石许相安。
簪履为官兴，芙蓉结社缘。应思陶令醉，时访远公禅。
茶影中残月，松声里落泉。此门曾共说，知未遂终焉。
彼此垂七十，相逢意若何。圣明殊未至，离乱更应多。
一室贮琴尊，诗皆大雅言。夜过秋竹寺，醉打老僧门。
远烧来篱下，寒蔬簇石根。闲庭除鹤迹，半是杖头痕。
湘潭春水满，岸远草青青。有客钓烟月，无人论醉醒。
老隐洞庭西，渔樵共一溪。琴前孤鹤影，石上远僧题。
舟子相呼起，长江未五更。几看星月在，犹带梦魂行。
晚照背高台，残钟残角催。能销几度落，已是半生来。
吹叶阴风发，漫空暝色回。因思古人事，更变尽尘埃。
天际云根破，寒山列翠回。幽人当立久，白鸟背飞来。
瀑溅何州地，僧寻几峤苔。终须拂巾履，独去谢尘埃。
谁知闲退迹，门径入寒汀。静倚云僧杖，孤看野烧星。
墨沾吟石黑，苔染钓船青。相对唯溪寺，初宵闻念经。
莫将闲世界，拟敌好时光。须看南山下，无名冢满冈。
赠客椒初熟，寻僧酒半醒。应怀旧居处，歌管隔墙听。
少欲资三要，多言让十分。疏慵本吾性，任笑早离群。
此去清凉顶，期瞻大圣容。便应过洛水，即未上嵩峰。
坐卧与行住，入禅还出吟。也应长日月，消得个身心。
天策二首作，境幽搜亦玄。阁横三楚上，题挂九霄边。
紫衣居贵上，青衲老关中。事佛门相似，朝天路不同。
神凝无恶梦，诗澹老真风。闻道知音在，官高信莫通。
思量江令意，爱石甚悠悠。贪向深宫去，死同亡国休。
两株荒草里，千古暮江头。若似黄金贵，隋军也不留。
良夜如清昼，幽人在小庭。满空垂列宿，那个是文星。
世界归谁是，心魂向自宁。何当见尧舜，重为造生灵。
宋杜诗题在，风骚到此真。独来终日看，一为拂秋尘。
古石生寒仞，春松脱老鳞。高僧眼根静，应见客吟神。
道性宜如水，诗情合似冰。还同莲社客，联唱绕香灯。
西峰大雪开，万叠向空堆。客贵犹寻去，僧高肯不来。
欲布如膏势，先闻动地雷。云龙相得起，风电一时来。
君游南国去，旅梦若为宁。一路随鸿雁，千峰绕洞庭。
林明枫尽落，野黑烧初经。有兴寻僧否，湘西寺最灵。
日日冲残热，相寻入乱蒿。闲中滋味远，诗里是非高。
到处听时论，知君屈最深。秋风几西笑，抱玉但伤心。
野水翻红藕，沧江老白禽。相思未相识，闻在蜀中吟。
叠叠叠岚寒，红尘翠里盘。前程有名利，此路莫艰难。
云水侵天老，轮蹄到月残。何能寻四皓，过尽见长安。
烦暑莫相煎，森森在眼前。暂来还尽日，独坐只闻蝉。
风雨如尧代，何心欲退藏。诸侯行教化，下国自耕桑。
相于分倍亲，静论到吟真。王泽曾无外，风骚甚少人。
鸿随秋过尽，雪向腊飞频。何处多幽胜，期君作近邻。
往年吟月社，因乱散扬州。未免无端事，何妨出世流。
天下艰难际，全家入华山。几劳丹诏问，空见使臣还。
瀑布寒吹梦，莲峰翠湿关。兵戈阻相访，身老瘴云间。
波心精舍好，那岸是繁华。碍目无高树，当门即远沙。
晨斋来海客，夜磬到渔家。石鼎秋涛静，禅回有岳茶。
云疏片雨歇，野阔九江流。欲向南朝去，诗僧有惠休。
暮雨开青壁，朝阳照紫烟。二林多长老，谁忆上头禅。
清泉流眼底，白道倚岩棱。后夜禅初入，前溪树折冰。
南凉来的的，北魏去腾腾。敢把吾师意，密传门外僧。
君话南徐去，迢迢过建康。弟兄新得信，鸿雁久离行。
木落空林浪，秋残渐雪霜。闲游登北固，东望海苍苍。
日日见入寺，未曾含酒容。闲听老僧语，坐到夕阳钟。
竹里行多影，花边偶过踪。犹言谢生计，随我去孤峰。
华顶星边出，真宜上士家。无人触床榻，满屋贮烟霞。
坐卧临天井，晴明见海涯。禅余石桥去，屐齿印松花。
五老回无计，三峰去不成。何言谢云鸟，此地识公卿。
梦愧将僧说，心嫌触类生。南朝古山寺，曾忆共寻行。
砚满尘埃点，衣多坐卧棱。如斯自消息，合是个闲僧。
群机喧白昼，陆海涨黄埃。得路应相笑，无成守死灰。
直上心终劲，四垂烟渐宽。欲知含古律，试剪凤箫看。
行僧去湘水，归雁度荆门。彼此亡家国，东西役梦魂。
多慵如长傲，久住不生根。曾问兴亡事，丁宁寄勿言。
敢舍经行外，常将宴坐中。挥谈一无取，千万愧生公。
花外衔泥去，空中接食回。不同黄雀意，迷逐网罗媒。
去岁逢京使，因还所寄诗。难留天上作，曾换月中枝。
护噪蝉身稳，资吟客眼明。星郎有佳咏，雅合此君声。
久别应荒废，终归隔渺茫。何当便摇落，披衲玩秋光。
君到香山寺，探幽莫损神。且寻风雅主，细看乐天真。
农田淹浸尽，客棹往来难。愁杀骚人路，沧浪正渺漫。
七十去百岁，都来三十春。纵饶生得到，终免死无因。
趣极同无迹，精深合自然。相思把行坐，南望隔尘烟。
白发老僧听，金毛师子声。同流有谁共，别著国风清。
嵩岳去值乱，匡庐回阻兵。中途息瓶锡，十载依公卿。
不那猿鸟性，但怀林泉声。何时遂情兴，吟绕杉松行。
春山谷雨前，并手摘芳烟。绿嫩难盈笼，清和易晚天。
且招邻院客，试煮落花泉。地远劳相寄，无来又隔年。
岸绕春残树，江浮晓霁天。应过虎溪社，伫立想诸贤。
猿鸟共不到，我来身欲浮。四边空碧落，绝顶正清秋。
子美曾吟处，吾师复去吟。是何多胜地，销得二公心。
霜须芸阁吏，久掩白云扉。来谒元戎后，还骑病马归。
烟村蔬饮淡，江驿雪泥肥。知到中林日，春风长涧薇。
江僧归海寺，楚路接吴烟。老病何堪说，扶羸寄此篇。
柴门关树石，未省梦尘埃。落日啼猿里，同人有信来。
自成为拙隐，难以谢多才。见说相思处，前峰对古台。
万事皆可了，有诗门最深。古人难得志，吾子苦留心。
春日上芳洲，经春兰杜幽。此时寻橘岸，昨日在城楼。
鹭立青枫杪，沙沈白浪头。渔家好生计，檐底系扁舟。
晚树阴摇藓，春潭影弄砂。何当见招我，乞与片生涯。
五金元造化，九炼更精新。敢谓长生客，将遗必死人。
久餐应换骨，一服已通神。终逐淮王去，永抛浮世尘。
远迹都如雁，南行又北回。老僧犹记得，往岁已曾来。
玉泉神运寺，寒磬彻琴堂。有境灵如此，为官兴亦长。
吏愁清白甚，民乐赋输忘。闻说巴山县，今来尚忆张。
世论随时变，禅怀历劫同。良宵正冥目，海日上窗红。
采去蜂声远，寻来蝶路长。王孙归未晚，犹得泛金觞。
客情消旅火，王化似尧年。莫失春回约，江城谷雨前。
北来儒士说，许下有吟僧。白日身长倚，清秋塔上层。
褰帘听秋信，晚傍竹声归。多故堪伤骨，孤峰好拂衣。
时难多战地，野阔绝春耕。骨肉知存否，林园近郡城。
疏野还如旧，何曾称在城。水边无伴立，天际有山横。
忽忽动中私，人间何所之。老过离乱世，生在太平时。
东越常悬思，山门在永嘉。秋光浮楚水，帆影背长沙。
城黑天台雨，村明海峤霞。时寻谢公迹，春草有瑶花。
雨霁湘楚晚，水凉天亦澄。山中应解夏，渡口有行僧。
百病煎衰朽，栖迟战国中。思量青壁寺，行坐赤松风。
道寄虚无合，书传往复空。可怜禅月子，香火国门东。
静坐云生衲，空山月照真。后徒游礼者，犹认指迷津。
全无山阻隔，或有客相随。得见交亲后，春风动柳丝。
湘水泻秋碧，古风吹太清。往年庐岳奏，今夕更分明。
仙洞谁传与，松房自炼成。常蒙远分惠，亦觉骨毛轻。
我衰君亦老，相忆更何言。除泥安禅力，难医必死根。
早向文章里，能降少壮心。不愁人不爱，闲处自闲吟。
水国云雷阔，僧园竹树深。无嫌我衰飒，时此一相寻。
岛屿蝉分宿，沙洲客独行。浩然心自合，何必濯吾缨。
孤舸凭幽窗，清波逼面凉。举头还有碍，低眼即无妨。
香影浮龛象，瓶声著井冰。寻思到何处，海上断崖僧。
眼暗心还白，逢春强凭栏。因闻积雨夜，却忆旧山寒。
了然知是梦，既觉更何求。死入孤峰去，灰飞一烬休。
云无空碧在，天静月华流。免有诸徒弟，时来吊石头。
凉风动行兴，含笑话临途。已得身名了，全忘客道孤。
乡程过百越，帆影绕重湖。家在飞鸿外，音书可寄无。
天涯遥梦泽，山众近长沙。有兴多新作，携将大府夸。
忆过阳朔见，曾记大湖求。从此频吟绕，归山意亦休。
大圣威灵地，安公宴坐踪。未知长寂默，不见久从容。
塔影高群木，江声压暮钟。此游幽胜后，来梦亦应重。
离别身垂老，艰难路去长。弟兄应健在，兵火里耕桑。
正拥寒灰次，何当惠寂寥。且留连夜向，未敢满炉烧。
旧扇犹操执，新秋更郁蒸。何当见凉月，拥衲访诗朋。
山门摇落空，霜霰满杉松。明月行禅处，青苔绕石重。
泉声喧万壑，钟韵遍千峰。终去焚香老，同师大士踪。
已觉心中朽，犹怜四面新。不因公子鉴，零落几成尘。
敢谓神仙手，多怀老比丘。编联来鹿野，酬唱在龙楼。
西江东注急，孤棹若流星。风浪相随白，云中独过青。
他时谁共说，此路我曾经。好向吴朝看，衣冠尽汉庭。
山下人来说，多时不下山。是应终未是，闲得且须闲。
海面云归窦，猿边月上关。寻思乱峰顶，空送衲僧还。
日日加衰病，心心趣寂寥。残阳起闲望，万木耸寒条。
功到难搜处，知难始是诗。自能探虎子，何虑屈男儿。
寂寥中影迹，霜雪里精神。待折东堂桂，归来更苦辛。
清洛碧嵩根，寒流白照门。园林经难别，桃李几株存。
庾信哀何极，仲宣悲苦多。因思学文赋，不胜弄干戈。
门底桃源水，涵空复映山。高吟烟雨霁，残日郡楼间。
变俗真无事，分题是不闲。寻思章岸见，全未有年颜。
群经通讲解，八十尚轻安。今日江南寺，相逢话世难。
我亦游山者，常经旧所经。雪消天外碧，春晓海中青。
可见乱离世，况临衰病形。怜君此行兴，独入白云屏。
白鹿老碧壑，黄猿啼紫烟。谁心共无事，局上度流年。
闻说征人说，呜呜何处边。孤城沙塞地，残月雪霜天。
会转胡风急，吹长碛雁连。应伤汉车骑，名未勒燕然。
旅梦寒灯屋，乡怀昼雨楼。相逢话相杀，谁复念风流。
莎径荒芜甚，君应共此情。江村雷雨发，竹屋梦魂惊。
去年曾到此，久立滞前程。岐路时难处，风涛晚未平。
汀蝉含老韵，岸荻簇枯声。莫泥关河险，多游自远行。
大仰禅栖处，杉松到顶阴。下来虽有路，归去每无心。
为儒老双鬓，勤苦竟何如。四海方磨剑，空山自读书。
石围泉眼碧，秋落洞门虚。莫虑搜贤僻，征君旧此居。
汉地从休马，胡家自牧羊。都来销帝道，浑不用兵防。
虽不妨调瑟，多堪伴诵经。谁人向秋夕，为尔欲忘形。
石阙凉调瑟，秋坛夜拜星。俗人应抚掌，闲处诵黄庭。
堪笑修仙侣，烧金觅大还。不知消息火，只在寂寥关。
鬓白炉中术，魂飞海上山。悲哉五千字，无用在人间。
潇湘多胜异，宗社久裴回。兄弟同游去，幽奇尽采来。
只应求妙唱，何以示寒灰。上国携归后，唯呈不世才。
道自闲机长，诗从静境生。不知春艳尽，但觉雅风清。
难求方至理，不朽始为名。珍重重相见，忘机话此情。
大道多大笑，寂寥何以论。霜枫翻落叶，水鸟啄闲门。
渐渐见苔青，疏疏遍地生。闲穿藤屐起，乱踏石阶行。
野鸟啼幽树，名僧笑此情。残阳竹阴里，老圃打门声。
日日扫复洒，不容纤物侵。敢望来客口，道似主人心。
蚁过光中少，苔依润处深。门前亦如此，一径入疏林。
红霞青壁底，石室薜萝垂。应有迷仙者，曾逢采药时。
由来喧滑境，难驻寂寥踪。逼夏摇孤锡，离城入乱峰。
云门应近寺，石路或穿松。知在栖禅外，题诗寄北宗。
梦已随双树，诗犹却万夫。名山未归得，可惜死江湖。
铁柱东湖岸，寺高人亦闲。往年曾每日，来此看西山。
不惜白日短，乍容清夜长。坐闻风露滴，吟觉骨毛凉。
藓壁残虫韵，霜轩倒竹阴。开门又言别，谁竟慰尘襟。
华顶危临海，丹霞里石桥。曾从国清寺，上看月明潮。
年少作初官，还如行路难。兵荒经邑里，风俗久凋残。
静巢孤岛月，寒梦九皋云。归路分明过，飞鸣即可闻。
江花红细碎，沙鸟白分明。向夕题诗处，春风斑竹声。
楚后萍台下，相逢九日时。干戈人事地，荒废菊花篱。
我已多衰病，君犹尽黑髭。皇天安罪得，解语便吟诗。
冰痕生砚水，柳影透琴床。何必称潇洒，独为诗酒狂。
积雨向春阴，冥冥独院深。已无花落地，空有竹藏禽。
病起见王化，融融古帝乡。晓烟凝气紫，晚色作云黄。
命在斋犹赴，刀闲发尽雕。秋光渐轻健，欲去倚江桥。
病起见庭竹，君应悲我情。何妨甚消瘦，却称苦修行。
每谢侵床影，时回傍枕声。秋来渐平复，吟绕骨毛轻。
颇愧同诸俗，何尝异出家。三衣如两翼，珍重汝寒鸦。
病起见秋扇，风前悟感伤。念予当咽绝，得尔致清凉。
病起见衰叶，飘然似我身。偶乘风有韵，初落地无尘。
纵得红沾露，争如绿带春。因伤此怀抱，聊寄一篇新。
韵谢疏篁合，根容片石侵。衰残想长寿，时倚就闲吟。
本在沧江阔，移来碧沼圆。却思香社里，叶叶漏声连。
病起见庭菊，几劳栽种工。可能经卧疾，相倚自成丛。
翠萼低含露，金英尽亚风。那知予爱尔，不在酒杯中。
病起见庭石，岂知经夏眠。不能资药价，空自作苔钱。
翠忆蓝光底，青思瀑影边。岩僧应笑我，细碎种阶前。
惜坐身犹倦，牵吟气尚羸。明年七十六，约此健相期。
病起见闲云，空中聚又分。滞留堪笑我，舒卷不如君。
触石终无迹，从风或有闻。仙山足鸾凤，归去自同群。
初宵飞霰急，竹树洒干轻。不是知音者，难教爱此声。
渐凌孤烛白，偏激苦心清。堪笑同文友，忘眠坐到明。
龙山门不远，鹿苑路非遥。合逐闲身去，何须待客招。
竟陵西别后，遍地起刀兵。彼此无缘著，云山有处行。
久吟难敌句，终忍不求名。年鬓俱如雪，相看眼且明。
山绕军城叠，江临寺阁层。遍寻幽胜了，湘水泛清澄。
江僧酬雪句，沙鹤识麻衣。家在黄河北，南来偶未归。
闻有难名境，因君住更名。轩窗中夜色，风月绕滩声。
客好过无厌，禽幽画不成。终期一寻去，聊且寄吟情。
燕雀语相和，风池满芰荷。可惊成事晚，殊喜得闲多。
竹众凉欺水，苔繁绿胜莎。无惭孤圣代，赋咏有诗歌。
下浸与高盘，不为行路难。是非真险恶，翻覆作峰峦。
石坞寻春笋，苔龛续夜灯。应悲尘土里，追逐利名僧。
竹里安禅处，生涯一印灰。经年乞食过，昨日谏臣来。
愧把黄梅偈，曾酬白雪才。因令识鸟迹，重叠在苍苔。
且听吟赠远，君此去蒙州。瘴国频闻说，边鸿亦不游。
寺北闻湘浪，窗南见岳云。自然高日用，何要出人群。
瓦滴残松雨，香炉匝印文。近年精易道，疑者晓纷纷。
可能东海子，清苦在贫居。扫地无闲客，堆窗有古书。
楚外同文在，荆门得信时。几重相别意，一首晚秋诗。
日暮山沈雨，莲残水满池。登楼试南望，为子动归思。
岁岁逢寒食，寥寥古寺家。踏青思故里，垂白看杨花。
原野稀疏雨，江天冷澹霞。沧浪与湘水，归恨共无涯。
见说南游远，堪怀我姓同。江边忽得信，回到岳门东。
禅月有名子，相知面未曾。笔精垂壁溜，诗涩滴杉冰。
蜀国从栖泊，芜城几废兴。忆归应寄梦，东北过金陵。
锦江增古翠，仙掌减元精。自此为风格，留传诸后生。
枕上稍醒醒，忽闻蝉一声。此时知不死，昨日即前生。
曾寻湘水东，古翠积秋浓。长老禅栖处，半天云盖峰。
落多秋亦晚，窗外见诸邻。世上谁惊尽，林间独扫频。
萧骚微月夜，重叠早霜晨。昨日繁阴在，莺声树树春。
旦夕多猿狖，淹留少雪霜。因经杜公墓，惆怅学文章。
巨石凌空黑，飞泉照夜明。终当蹑孤顶，坐看白云生。
瘴雨无时滴，蛮风有穴吹。唯应李太白，魂魄往来疲。
出岳与入岳，前题继后题。遍寻僧壁上，多在雁峰西。
霜繁野叶飞，长老卷行衣。浮世不知处，白云相待归。
磬和天籁响，禅动岳神威。莫便言长往，劳生待发机。
西峰残照东，瀑布洒冥鸿。闲忆高窗外，秋晴万里空。
威仪何贵重，一室贮水清。终日松杉径，自多虫蚁行。
雨外残云片，风中乱叶声。旧山吟友在，相忆梦应清。
百岁禅师说，先师指此松。小年行道绕，早见偃枝重。
枕外江滩响，窗西树石阴。他年衡岳寺，为我一相寻。
孤村谁认磬，极浦夜鸣鸿。坐忆匡庐隐，泉声滴半空。
一家随难在，双眼向书昏。沈近骚人庙，吟应见古魂。
遗篇三百首，首首是遗冤。知到千年外，更逢何者论。
岚光生眼力，泉滴爽吟魂。只待游方遍，还来扫树根。
扰扰一京尘，何门是了因。万重千叠嶂，一去不来人。
鸟道春残雪，萝龛昼定身。寥寥石窗外，天籁动衣巾。
二生俱我友，清苦辈流稀。旧国居相近，孤帆秋共归。
残阳沙鸟乱，疏雨岛枫飞。几宿多山处，猿啼烛影微。
孤窗烛影微，何事阻吟思。兄弟断消息，山川长路岐。
日沈栖鹤坞，霜著叫猿枝。可想为怀抱，多愁多难时。
客思寻常动，未如今断魂。路岐经乱后，风雪少人村。
大泽鸣寒雁，千峰啼昼猿。争教此时白，不上鬓须根。
干戈阻上日，南国寄贫居。旧里荒应尽，新年病未除。
窗风连岛树，门径接邻蔬。我有闲来约，相看雪满株。
七泽过名山，相逢黄落残。杉松开寺晚，泉月话心寒。
祖遍诸方礼，经曾几处看。应怀出家院，紫阁近长安。
万木冻欲折，孤根暖独回。前村深雪里，昨夜一枝开。
风递幽香去，禽窥素艳来。明年如应律，先发映春台。
落石几万仞，冷声飘远空。高秋初雨后，半夜乱山中。
只有照壁月，更无吹叶风。几曾庐岳听，到晓与僧同。
草绕村程绿，花盘石磴红。他时许相觅，五老乱云中。
洒石霜千片，喷崖泉万寻。何人传指法，携向海中岑。
善卷台边寺，松筠绕祖堂。秋声度风雨，晓色遍沧浪。
白石同谁坐，清吟过我狂。近闻为古律，雅道更重光。
外物尽已外，闲游且自由。好山逢过夏，无事住经秋。
树影残阳寺，茶香古石楼。何时定休讲，归漱虎溪流。
太尉遗孤井，寒澄七百年。未闻陵谷变，终与姓名传。
影浸无风树，光含有月天。林僧晓来此，满汲洒金田。
万卷功何用，徒称处士休。闲欹太湖石，醉听洞庭秋。
外事休关念，灰心独闭门。无人来问我，白日又黄昏。
故国门前急，天涯照里忙。难收上楼兴，渺漫正斜阳。
内殿承恩久，中条进表还。常因秋贡客，少得掩禅关。
禅外求诗妙，年来鬓已秋。未尝将一字，容易谒诸侯。
挂攀山皆远，题名石尽幽。敢言梁太子，傍采碧云流。
雨多残暑歇，蝉急暮风清。谁有闲心去，江边看水行。
松滋闻古县，明府是诗家。静理馀无事，歌眠尽落花。
江光摇夕照，柳影带残霞。君去应相与，乘船泛月华。
已尽沧浪兴，还思相楚行。鬓全无旧黑，诗别有新清。
匡社经行外，沃洲禅宴馀。吾师还继此，后辈复何如。
耿耿高河截，翛翛一雁经。曾于洞庭宿，上下彻心灵。
伯阳遗妙旨，杳杳与冥冥。说即非难说，行还不易行。
药中迷九转，心外觅长生。毕竟荒原上，一盘蒿陇平。
夷门诗客至，楚寺闭萧骚。老病语言涩，少年风韵高。
别后知何趣，搜奇少客同。几层山影下，万树雪声中。
应难寻辇道，空说是王城。谁信兴亡迹，今来有磬声。
已尽南檐滴，仍残北牖堆。明朝望平远，相约在春台。
不知何兴味，更有好诗题。还忆东林否，行苔傍虎溪。
白首从颜巷，青袍去佐官。只应微俸禄，聊补旧饥寒。
梦觉怀仙岛，吟行绕砌苔。浮生已悟了，时节任相催。
洞庭云梦秋，空碧共悠悠。孟子狂题后，何人更倚楼。
日西来远棹，风外见平流。终欲重寻去，僧窗古岸头。
连夜因风雪，相留在寂寥。禅心谁指示，诗卷自焚烧。
语默邻寒漏，窗扉向早朝。天台若长往，还渡海门潮。
青溪知不远，白首要难归。空想烟云里，春风鸾鹤飞。
谁论传法偈，自补坐禅衣。未谢侯门去，寻常即掩扉。
朝衣闲典尽，酒病觉难医。下世无遗恨，传家有大诗。
新坟青嶂叠，寒食白云垂。长忆招吟夜，前年风雪时。
双双野田雀，上下同饮啄。暖去栖蓬蒿，寒归傍篱落。
尔既能于灵，应久存其生。尔既能于瑞，胡得迷其死。
大野有贤人，大朝有圣君。如何彼浮云，掩蔽白日轮。
安得东南风，吹散八表外。使之天下人，共见尧眉彩。
夜钓洞庭月，朝醉巴陵市。却归君山下，鱼龙窟边睡。
到来江上久，谁念旅游心。故国无秋信，邻家有夜砧。
坐遥翻不睡，恐极却成吟。即恐髭连鬓，还为白所侵。
无才加性拙，道理合藏踪。是处非深远，其山已万重。
不难饶白发，相续是滩波。避世嫌身晚，思家乞梦多。
天高紫阁侵，隐者信沈沈。道长年兼长，云深草复深。
如非禅客见，即是猎人寻。北笑长安道，埃尘古到今。
一生吟兴僻，方见业精微。事若终难得，乡应不易归。
剑佩已深扃，茅为岳面亭。诗犹少绮美，画肯爱丹青。
乱山遥减翠，业菊早含英。衣锦还乡日，他时有此荣。
楚月船中没，秦星马上残。明年有公道，更以命推看。
海鸟和涛望，山僧带雪期。仍闻称处士，圣主肯相违。
无愁无累者，偶向市朝游。此后乘孤艇，依前入乱流。
久食主人鱼，春来复旧居。远无千里浪，轻有半船书。
过片晴云淡，消残暮雪虚。岳阳多异境，搜思勿令疏。
长安冬欲尽，又送一遗贤。醉后情浑可，言休理不然。
射衣秦岭雪，摇月汉江船。亦过春兼夏，回期信有蝉。
长安人扰扰，独自有闲心。海上山中去，风前月下吟。
引猿秋果熟，藏鹤晓云深。易姓更名数，难教弟子寻。
冰生听瀑句，香发早梅篇。想得吟成夜，文星照楚天。
九冬三十夜，寒与暖分开。坐到四更后，身添一岁来。
多才与命违，末路忆柴扉。白发何人问，青山一剑归。
晴烟独鸟没，野渡乱花飞。寂寞长亭外，依然空落晖。
波定遥天出，沙平远岸穷。离心寄何处，目击曙霞东。
磬接星河曙，窗连夏木深。此中能宴坐，何必在云林。
平生闲放久，野鹿许为群。居止邻西岳，轩窗度白云。
斋心饭松子，话道接茅君。汉主恩情去，空山起夕氛。
槐柳未知秋，依依馆驿头。客心俱念远，时雨自相留。
不恋明皇宠，归来镜水隅。道装汀鹤识，春醉钓人扶。
早晚辞班列，归寻旧隐峰。代移家集在，身老诏书重。
象恋藏牙浦，人贪卖子乡。此心终合雪，去已莫思量。
冢已迁名境，碑仍待至公。只应遗爱理，长在楚南风。
烟莎一径小，洲岛四邻疏。独有为儒者，时来吊旧庐。
千门无寿药，一镜有愁霜。早向尘埃外，光阴任短长。
九冬三十夜，寒与暖分开。坐到四更后，身添一岁来。
江声五十里，泻碧急于弦。不觉日又夜，争教人少年。
一汀巫峡月，两岸子规天。山影似相伴，浓遮到晓船。
偷营天正黑，战地雪多红。昨夜东归梦，桃花暖色中。
隔云闻狖过，截雨见虹垂。因忆岳南客，晏眠吟好诗。
荔枝江上立，望北几思量。隔海无书札，前年在汉阳。
曹溪入室人，终老甚难群。四十馀年内，青山与白云。
松和巢鹤看，果共野猿分。海外僧来说，名高自小闻。
先生卧碧岑，诸祖是知音。得道无一法，孤云同寸心。
岚光薰鹤诏，茶味敌人参。苦向壶中去，他年许我寻。
谏频甘得罪，一骑入南深。若顺吾皇意，即无臣子心。
织花蛮市布，捣月象州砧。蒙雪知何日，凭楼望北吟。
冰生听瀑句，香发早梅篇。想得吟成夜，文星照楚天。
贾客停非久，渔翁转几遭。飒然风起处，又是鼓波涛。
堂开星斗边，大谏采薇还。禽隐石中树，月生池上山。
凉风吹咏思，幽语隔禅关。莫拟归城计，终妨此地闲。
禅高太白月，行出祖师碑。乱后潜来此，南人总不知。
路自中峰上，盘回出薜萝。到江吴地尽，隔岸越山多。
古木丛青霭，遥天浸白波。下方城郭近，钟磬杂笙歌。
野鹤眠松上，秋苔长雨间。岳僧频有信，昨日得书还。
竟夕凭虚槛，何当兴叹频。往来人自老，今古月常新。
风逆沈鱼唱，松疏露鹤身。无眠钟又动，几客在迷津。
战思风吹野，乡心月照沙。归期定何日，塞北树无花。
远郊光接汉，旷野色通秦。此去迢遥极，却回应过春。
公子歌声歇，诗人眼界空。遥思故山下，经雨两三丛。
古岩寒柏对，流水落花随。欲别一何懒，相从所恨迟。
欲去不忍去，徘徊吟绕廊。水光秋澹荡，僧好语寻常。
常语亦关诗，常流安得知。楚郊来未久，吴地住多时。
立月无人近，归林有鹤随。所居浑不远，相识偶然迟。
十年消息断，空使梦烟萝。嵩岳几时下，洞庭何日过。
求利有何限，将松入市来。直饶人买去，也向柳边栽。
同人与流俗，相谓好襟灵。有口不他说，长年自诵经。
宿处林闻虎，行时天有星。回期谁可定，浮世重看经。
圣迹谁会得，每到亦徘徊。一尚不可得，三从何处来。
东海日未出，九衢人已行。吾师无事坐，苔藓入门生。
独上高楼上，客情何物同。孤云无定处，长日信秋风。
故园归未得，此日意何伤。独坐水边草，水流春日长。
云鹤性孤单，争堪名利关。衔恩虽入国，辞命却归山。
道力自超然，身亡同坐禅。水流元在海，月落不离天。
溪白葬时雪，风香焚处烟。世人频下泪，不见我师玄。
到来江上久，谁念旅游心。故国无秋信，邻家有暮砧。
坐遥翻不睡，愁极却成吟。即恐髭连鬓，还为白所侵。
险极山通蜀，平多地入秦。营营名利者，来往岂辞频。
壮岁心难伏，师心伏岂难。寻常独在院，行坐不离坛。
枕上角声微，离情未息机。梦回三楚寺，寒入五更衣。
月没栖禽动，霜晴冻叶飞。自惭行役早，深与道相违。
几时休旅食，向夜宿江村。欲识异乡苦，空山啼暮猿。
卷帘清梦后，芳树引流莺。隔叶传春意，穿花送晓声。
未调云路翼，空负桂枝情。莫尽关关兴，羁愁正厌生。
家国各万里，同吟六七年。可堪随北雁，迢递向南天。
吾有一宝琴，价重双南金。刻作龙凤象，弹为山水音。
一坐西林寺，从来未下山。不因寻长者，无事到人间。
宿雨愁为客，寒花笑未还。空怀旧山月，童子诵经闲。
野客偷煎茗，山僧借净床。安禅何所问，孤月在中央。
枕有思乡泪，门无问疾人。尘埋床下履，风动架头巾。
寺隔残潮去，采药过泉声。林塘秋半宿，风雨夜深来。
遮莫冬冬动，须倾满满杯。金吾如借问，但道玉山颓。
野性歌三乐，皇恩出九重。那烦紫宸命，远下白云峰。
多愧书传鹤，深惭纸画龙。将何佐明主，甘老在岩松。
玄元九仙主，道冠三气初。应物方佐命，栖真亦归居。
大名贤所尚，宝位圣所珍。皎皎许仲武，遗之若纤尘。
放旷生死外，逍遥神明域。况乃资九丹，轻举归太极。
冲虚冥至理，体道自玄通。不受子阳禄，但饮壶丘宗。
通玄贵阴德，利物非市朝。悠然大江上，散发挥轻桡。
三乐通至道，一言醉孔丘。居常以待终，啸傲夫何忧。
赏神义不受，存公灭其私。虚心贵无名，远迹居九夷。
琴书不为务，禄位不可荣。逃迹终灌园，谁能达世情。
干木布衣者，守道杜衡门。德光义且富，肯易王侯尊。
万方厌秦德，战伐何纷纷。四皓同无为，丘中卧白云。
汉皇举遗逸，多士咸已宁。至德不可拔，严君独湛冥。
郭生在童稚，已得方外心。绝迹遗世务，栖真入长林。
彭泽非我荣，折腰信为辱。归来北窗下，复采东篱菊。
平昔同邑里，经年不相思。今日成远别，相对心凄其。
人惊此路险，我爱山前深。犹恐佳趣尽，欲行且沉吟。
惟忧碧粉散，常见绿花生。最是堪珍重，能令睡思清。
澄心坐清境，虚白生林端。夜静笑声出，月明松影寒。
绛霞封药灶，碧窦溅斋坛。海树几回老，先生棋未残。
松老赤松原，松间庙宛然。人皆有兄弟，谁得共神仙。
双鹤冲天去，群羊化石眠。至今丹井水，香满北山边。
华州回道人，来到岳阳城。别我游何处，秋空一剑横。
渐变逍遥体，超然自在身。更修功业满，旌鹤引朝真。
宫门一闲入，临水凭栏立。无人知我来，朱顶鹤声急。
燕市人皆去，函关马不归。若逢山下鬼，环上系罗衣。
世有无穷事，生知遂百春。问程方外路，宜是上清人。
争那金乌何，头上飞不住。红炉漫烧药，玉颜安可驻。
愁见唱阳春，令人离肠结。郎去未归家，柳自飘香雪。
名山相别后，别后会难期。金鼎销红日，丹田老紫芝。
访君虽有路，怀我岂无诗。休羡繁华事，百年能几时。
武陵春色好，十二酒家楼。大醉方回首，逢人不举头。
若遇寇相凌，稳便抛家族。早早上三清，莫候丹砂熟。
空爱长生术，不是长生人。今日洛川别，可惜洞中春。
河汉虽云阔，三秋尚有期。情人终已矣，良会更何时。
朱阁临清溪，琼宫衔紫房。佳情期在此，只是断人肠。
人世将天上，由来不可期。谁知一回顾，更作两相思。
赠枕犹香泽，啼衣尚泪痕。玉颜霄汉里，空有往来魂。
我本籍上清，谪居游五岳。以君无俗累，来劝神仙学。
平生才不足，立身信有余。自叹无大故，君子莫相疏。
海门连洞庭，每去三千里。十载一归来，辛苦潇湘水。
我昔胜君昔，君今胜我今。荣华各异代，何用苦追寻。
异国非所志，烦劳殊清闲。惊涛千万里，无乃见钟山。
兰阶兔月斜，银烛半含花。自怜长夜客，泉路以为家。
石沈辽海阔，剑别楚天长。会合知无日，离心满夕阳。
黄帝上天时，鼎湖元在兹。七十二玉女，化作黄金芝。
岭上千峰秀，江边细草春。今逢浣纱石，不见浣纱人。
佳人去千载，溪山久寂寞。野水浮白烟，岩花自开落。
红树醉秋色，碧溪弹夜弦。佳期不可再，风雨杳如年。
卜得上峡日，秋江风浪多。巴陵一夜雨，肠断木兰歌。
楚水平如镜，周回白鸟飞。金陵几多地，一去不知归。
色分蓝叶青，声比磬中鸣。七月初七夜，吾当示汝形。
可惜春时节，依然独自游。无端两行泪，长只对花流。
谁家少年儿，心中暗自欺。不道终不可，可即恐郎知。
堪怜木边土，非儿不似女。瘦马上高山，登临何自苦。
九登龙门山，三饮太湖水。毕竟不成龙，命负张胡子。
幽室锁妖艳，无人兰蕙芳。春风三十载，不尽罗衣香。
桃花洞口开，香蕊落莓苔。佳景虽堪玩，萧郎殊未来。
满地红心草，三层碧玉阶。春风无处所，凄恨不胜怀。
泣葬一枝红，生同死不同。金钿坠芳草，香绣满春风。
旧日闻箫处，高楼当月中。梨花寒食夜，深闭翠微宫。
卜筑郊原古，青山无四邻。扶疏绕屋树，寂寞独归人。
莫以真留妾，从他理管弦。容华难久驻，知得几多年。
计谋多不就，心口自相违。已作羞归计，还胜羞不归。
月斜寒露白，此夕去留心。酒至添愁饮，诗成和泪吟。
谋身非不早，其奈命来迟。旧友皆霄汉，此身犹路岐。
急风吹缓箭，弱手驭强弓。欲高翻复下，应西还更东。
道善何曾善，言兴且不兴。如来烧赤尽，惟有一群僧。
榆儿复榆妇，造屋兼造车。十七八九夜，还书复借书。
台阁神仙地，衣冠君子乡。昨朝犹对坐，今日忽云亡。
御史非常任，参军不久居。待君迁转后，此职还到余。
柳州柳刺史，种柳柳江边。柳管依然在，千秋柳拂天。
柱下虽为史，台中未是官。何时闻必也，早晚见任端。
叶落满庭阴，朱门试院深。昔年辛苦地，今日负前心。
我欲逃乡里，我欲去坟墓。左公今既来，谁忍弃之去。
日日草重生，悠悠傍素城。诸侯逐兔白，夏满镜湖平。
欲知圣人姓，由八二十一。欲知圣人名，果头三屈律。
一只青乌子，飞来五两头。借问船轻重，寄信到扬州。
树下彼何人，不语真吾好。语若及日中，烟霏谢成宝。
龛龙去东海，时日隐西斜。敬文今不在，碎石入流沙。
不怕上兰单，惟愁答辨难。无钱求案典，生死任都官。
欲识圣人姓，千里草青青。欲识圣人名，日从日上生。
莫打南来雁，从他向北飞。打时双打取，莫遣两分离。
太岁当头坐，诸神不敢当。其中有一物，常带洞庭香。
九日重阳节，三秋季月残。菊花催晚气，萸房辟早寒。
霜浓鹰击远，雾重雁飞难。谁忆龙山外，萧条边兴阑。
日掩鸿都夕，河低乱箭移。虫飞明月户，鹊绕落花枝。
望越心初切，思秦鬓已斑。空怜上林雁，朝夕待春还。
宝装游骑出，香绕看车回。独有归闲意，春庭伴落梅。
珠阙昆山远，银宫涨海悬。送君从此路，城郭几千年。
云雾含丹景，桑麻覆细田。笙歌未尽曲，风驭独泠然。
日月宜长寿，天人得大通。喜闻题宝偈，受记莫由同。
萤色寒秋露，猿啼清夜闻。谁怜梦魂远，肠断思纷纷。
晚田始家食，余布成我衣。对此能无事，劳君问是非。
夕阳留径草，新叶变庭柯。已度清明节，春愁如客何。
雪积花开少，风多子落干。空存后凋色，岁晚出林峦。
行当腊候晚，共惜岁阴残。闻道巴山远，如何蜀路难。
能知出世法，讵有在家心。南院开门送，东山策杖寻。
经年期故里，及夏到空林。念远长劳望，朝朝草色深。
试上江楼望，初逢山雨晴。连空青嶂合，向晚白云生。
还同冰出水，不共草为萤。翻覆衣襟上，偏知造化灵。
暝从石门宿，摇落四岩空。潭月漾山足，天河泻涧中。
杉松寒似雨，猿鸟夕惊风。独卧不成寐，苍然想谢公。
侧石拥寒溜，欹松悬古藤。明书问知友，兴咏将谁能。
冷气清金虎，兵威壮铁冠。扬旌川色暗，吹角水风寒。
玉座临新岁，朝盈万国人。火连双阙晓，仗列五门春。
瑞雪销鸳瓦，祥光在日轮。天颜不敢视，称庆拜空频。
六月火云散，蝉声鸣树梢。秋风岂便借，客思已萧条。
倾国三年别，烟霞一路遥。行人断消息，更上灞陵桥。
闲来竹亭赏，赏极蕊珠宫。叶已尽余翠，花才半展红。
缓步出居处，过原边雁行。夕阳投草木，远水映苍茫。
为此疏名路，频来访远公。孤标宜雪后，每见忆山中。
昨日尊前折，万人酣晓香。今朝篱下见，满地委残阳。
人过梅岭上，岁岁北风寒。落日孤舟去，青山万里看。
猿声湘水静，草色洞庭宽。已料生涯事，只应持钓竿。
南北断蓬飘，长亭酒一瓢。残云归太华，疏雨过中条。
树色随关迥，河声入塞遥。劳歌此分首，风急马萧萧。
向野聊中饮，乘凉探暮程。离怀不可说，已近峡猿声。
却共孤云去，高眠最上峰。半湖乘早月，中路入疏钟。
草色多寒露，虫声似故乡。清秋无限恨，残菊过重阳。
骨软张郎瘦，腰轻楚女饥。故园归未得，多少断肠思。
袅风惊未定，溪影晚来寒。不得重阳节，虚将满把看。
桂华穷北陆，荆艳作东邻。残妆欲送晓，薄衣已迎春。
举袖争流雪，分歌竞绕尘。不应将共醉，年去远催人。
荷露倾衣袖，松风入髻根。潇疏今若此，争不尽余尊。
浮世仍逢乱，安排赖佛书。劳生中寿少，抱疾上升疏。
落落鸣蛩鸟，晴霞度雁天。自无佳节兴，依旧菊篱边。
新莲映多浦，迢递绿塘东。静影摇波日，寒香映水风。
金尘飘落蕊，玉露洗残红。看著余芳少，无人问的中。
春风向杨柳，能事尽风流。有意疑张绪，无情见莫愁。
依然金谷在，宁免武昌偷。前路难回首，何须苦映楼。
乱后寄僧居，看花恨有余。香宜闲静立，态似别离初。
一叶野人舟，长将载酒游。夜来吟思苦，江上月华秋。
谁怜孤峭质，移在太湖心。出得风波外，任他池馆深。
积叠莓苔色，交加薜荔根。至今重九日，犹待白衣魂。
九十日秋色，今秋已十分。孤光吞列宿，四面绝微云。
桐庐江水闲，终日对柴关。因想别离处，不知多少山。
钓舟春岸阔，庭树晚烟还。莫便求栖隐，桂枝堪恨颜。
溪山尽日行，方听远钟声。入院逢僧定，登楼见月生。
露垂群木润，泉落一岩清。此景关吾事，通宵寐不成。
远村虽入望，危槛不堪凭。亲老未归去，乡愁徒自兴。
水色昏犹白，霞光暗渐无。风荷摇破扇，波月动连珠。
暑消嵩岳雨，凉吹洞庭波。莫使闲吟去，须期接盛科。
结束何妨早，将行四顾频。山前犹见月，陌上未逢人。
远树动宿鸟，危桥怯病身。渐明恒自慰，应免复迷津。
有山来便有，万丈落云端。雾喷千岩湿，雷倾九夏寒。
意态天生异，转看看转新。百花休放艳，三月始为春。
蝶死难离槛，莺狂不避人。其如豪贵地，清醒复何因。
入花蜂有碍，遮水燕无妨。苦是添离思，青门道路长。
野吹闲摇阔，游人醉卧深。南朝古城里，碑石又应沈。
底物最牵吟，秋苔独自寻。何时连夜雨，叠翠满松阴。
湘岸荒祠静，吴宫古砌深。侯门还可惜，长被马蹄侵。
春绿暗连麦，秋干暮立鸦。旧乡曾种得，经乱属谁家。
林下事无非，尘中竟不知。白云深拥我，青石合眠谁。
山静捣灵药，夜闲论古诗。此来亲羽客，何日变枯髭。
湘西斜日边，峭入几寻天。翠落重城内，屏开万户前。
废功看不已，醉起又持杯。数日帘常卷，中宵雨忽来。
凄凉无戏蝶，零落在苍苔。造化根难问，令人首可回。
世上红蕉异，因移万里根。艰难离瘴土，潇洒入朱门。
叶战青云韵，花零宿露痕。长安多未识，谁想动吟魂。
道出乾坤外，声齐日月中。我知彭泽后，千载与谁同。
色浅微含露，丝轻未惹尘。一枝方欲折，归去及兹晨。
驾鹤排朱雾，乘鸾入紫烟。凌晨味潭菊，薄暮玩峰莲。
珍木郁清池，风荷左右披。浅觞宁及醉，慢舸不知移。
烧急平芜广，风悲古木寒。谢公山色在，朝夕共谁观。
罗浮多胜境，梦到固无因。知有长生药，谁为不死人。
根虽盘地脉，势自倚天津。未便甘休去，须栖老此身。
怪石纵教遍，幽庭一任盘。若逢公子顾，重叠是朱栏。
可怜同百草，况负雪霜姿。歌舞地不尚，岁寒人自移。
边鸿渡汉口，楚树出吴头。终日高云里，身依片石休。
砌曲夜声苦，窗虚客梦阑。无心谁肯爱，时有老僧看。
始好步青苔，蝉声且莫催。辛勤来到此，容易便言回。
谁此种秋色，令人看莫穷。正垂云梦雨，不奈洞庭风。
昔出长安道，独游隋苑东。当时今日思，须信苦相同。
暮烟笼藓砌，戟门犹未闭。尽日醉寻春，归来月满身。
菱荷风乍触，一对鸳鸯宿。虚棹玉钗惊，惊起还相续。
柳色青山映，梨花雪鸟藏。绿窗桃李下，闲坐叹春芳。
